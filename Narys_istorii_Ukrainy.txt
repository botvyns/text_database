             Ярослав Грицак



       НАРИСИ З ІСТОРІЇ УКРАЇНИ:
ФОРМУВАННЯ УКРАЇНСЬКОЇ МОДЕРНОЇ НАЦІЇ
                                                        ВСТУП


          Один із сучасних теоретиків дослідження націоналізму сказав, що національні історики
мають таке саме відношення до будівничих нації, що і селяни, які вирощують мак, до торгівців
опіуму: в обидвох випадках перші постачають другим сировину. Українські історики
переважно постачали своїм співвітчизникам гіркий наркотик. Український письменник і
політичний діяч Володимир Винниченко після прочитання чергового фраґменту “Історії
України-Руси” Михайла Грушевського, записав у своєму щоденнику:


                  “Читати українську історію треба з бромом, – до того боляче, досадно, гірко,
          сумно перечитувати, як нешасна, зацькована, зашарпана нація тільки те й робила за весь
          час свого державного (чи вірніше: півдержавного) існування, що одгризалась на всі боки:
          од поляків, руських, татар, шведів. Уся історія – ряд, безупинний, безперервний ряд
          повстань, війн, пожарищ, голоду, набігів, військових переворотів, інтриґ, сварок,
          підкопування... Паршиві шанолюбці, національне сміття, паразити й злодії продають на
          всі боки: хто більше дасть. Нащадки прадідів поганих повторяють погані діла дідів-
          поганців. І розшарпаний, зацькований народ знову безпомічний жде, якому панові його
          оддадуть... Ні, ні, української історії ... без брому, без валеріанки або без доброї дози
          філософського застереження не можна”1.


          Історія, яку тримає у руках шановний читач, можна назвати “історією без брому”. Її
підставовою тезою є ствердження принципової нормальності української історії. Це не
означає, що вона має на меті замінити гіркий наркотик солодким. Українство було і
залишається пораженим тяжкими хворобами. Нормальність української історії полягає у тому,
що всі ці хвороби не є смертельними, а вони є радше хворобами росту національного організму.
          Українцям вдалося перетворитися у модерню націю у винятково несприятливих
обставинах. Якщо прийняти, що нація має відрізнятися спільною мовою, історичною пам’яттю,
конфесією, то ні одна із цих характеристик не підходить повністю до України: трохи менше
половини українського населення розмовляє зараз російською мовою, історична пам’ять
значної його частини практична знищена, й тут змагаються між собою за впливи зразу декілька
церков. На протязі всієї новітньої історії українці підпадали під сильний асиміляційний тиск.
Окрім втрат, спричинених асиміляцією, вони зазнали безпосередніх величезних біологічних




втрат, які за своїми масштабами можна порівняти хіба що з єврейськими2. Якщо взяти сумарну
кількість жертв двох світових війн, репресій, колективізації та голодів 1921-1923 р. та 1932-
1933 р., то виходить, що у 1914-1945 рр. в Україні загинули майже кожний другий мужчина і
кожна четверта жінка3.
       Українці перебували у меншості серед населення найбільших міст й індустріальних
центрів України. Їхня національно свідома еліта була дуже малочисельною і переважно
культурницького спрямування і не могла успішно виконувати роль національного проводу
через брак політичного та господарського досвіду. Якщо додати до того майже абсолютну
незацікавленність найбільших світових держав українською справою, то стає зовсім не
зрозумілим, як наприкінці ХХ ст. українцям вдалося проголосити свою політичну самостійність
й утворити життєздатну та досить стабільну державу?
       Українська традиційна (дорадянська й еміґраційна) історіографія давала досить просту
відповідь на це питання: українська нація виводиться ще з часів Київської Русі і змогла
перетривати всупереч усім незгодам. Внаслідок політичних репресій українська національна
ідентичність була придушена, але вона ніколи не зникала. Українці зберігали свою
прив’язанність до мови, релігії, народних звичаїв, традиційних занять і т.д. Відповідно до цієї
логіки, у 1991 р. вони довели свою спроможність до самовиявлення, як тільки політичні
обставини дали таку можливість4.
       Але таке зведення явища модерного українства до “українськості”, зрозумілої в одвічних
мовно-лінґвістичних термінах, дуже звужує розуміння українського історичного процесу. Так,
схема Грушевського, яка доводила відрубність української історії і яка стала каноном для
української нерадянської історіографії, зводила українську історію XIX ст. до культурно-
національних процесів серед українців у складі Російської й Австрійської імперії5. Внаслідок
такого підходу, писав видатний український історик Олександр Оглоблин,


                “широка й повноводна ріка історичного процесу переходила у вузький, хоч і
       сильний і швидкий потік, за межами й осторонь якого залишалося майже ціле суспільне

 Схема Грушевського в основному
охоплювала раніші періоди: у своїй капітальній “Історії України-Руси“ він довів виклад подій до 1650 р.
Синтетичний виклад української історії пізнішого часу він подав у своїх більш популярній “Ілюстрованій історії
України“. На проблемах історії XIX - на початку XX ст. Грушевський зосередився в останнє десятиліття свого
життя (1924-1934), після повернення на Радянську Україну. Тоді він стверджував, що виробив схему цього періоду,
“ принаймні в головних рисах“. У його викладі, це була схема українського національно-визвольного руху, який,
поєднавшись з соціалістичними рухами Європи і Росії, привів до утворення Української РСР. Див.: Грушевський
М. 1825-1925 // Україна. Науковий двохмісячник українознавства. К., 1925. Кн. 6. С. 3-4.
       життя тогочасної України. Й що головне, українська національно-визвольна революція
       ХХ століття й віродження української державности з’являлися не як наслідок
       історичного розвитку України в XIX столітті, а як ніби щось припадкове, залежне від
       сторонніх обставин, подій і чинників, без яких його могло б не бути або навіть взагалі не
       могло б бути; а в кращому разі, як наслідок і витвір українського національно-
       культурного руху попередньої доби”6.


       Подібним чином традиційна українська історіографія не в стані пояснити, звідки взявся
феномен 1991 р. Бо якщо “етнолізувати” українську історію ХХ ст., то українська держава якщо
мала б і виникнути, то лише в межах території між західним кордоном Української РСР та
правим берегом Дніпра з додатком Чернігівської, Сумської і Полтавської областей – більшість
населення українських земель на Сході і Півдні піддалася сильній русифікації і втратила свою
етнічну самобутність. До серпня 1991 р. український рух міг мобілізувати під свої прапори не
більше третини всього населення України. Як же тоді пояснити, чому не лише абсолютна
більшість українців, але й значне число неукраїнців в Україні під час референдуму 1 грудня
1991 р. проголосувало за її самостійність?
       Зрозуміло, що українська нерадянська історична наука не була однорідною. На відміну
від народницької школи Володимира Антоновича і Михайла Грушевського, що ототожнювали
українську націю з народом й етнічно-мовними критеріями, т.зв. державницька школа
розширила це поняття соціально і територіально, поклавши в його основу політичний критерій
– лояльність тих чи інших громадян до ідеї української держави7. Але її слабкою стороною було
звуження предмету української історії до діяльності українських національно свідомих еліт.
Цей недолік мав би менше торкатися народницької школи, яка вслід за Грушевським
проголошувала народ альфою й омегою історичного процесу. Однак відсутність специфічних
методологічних прийомів, які дійсно дозволяли б студіювати настрої мас, привело до того, що
наміри досліджувати історію “народу” так ніколи і не були зреалізовані.
       У результаті одним із найслабших місць традиційної української історіографії було
писання історії “зверху вниз”. Доповнити цей підхід дослідженнями історичного процесу
“знизу вгору” спробували розвинути українські історики у добу національного відродження



  Дослідження істориків цієї школи зосереджувалися головним чином на періодах, коли, як вважалося, українці
жили своїм державним життям, або ж збройно боролися за відродження української держави – Київської Русі,
Галицько-Волинського князівства, Хмельничини, Гетьманщини. З праць, які стосуються історії України пізнішого
періоду, найвідомішими є: Дорошенко Д. Історія України 1917-1923 рр.: У 2 т. Т.1. Доба Центральної Ради. Т.2
Українська гетьманська держава 1918 роки. Ужгород, 1930-1932; Липинський В. Листи до братів-хліборобів. Про
ідею і організацію українського монархізму. Б.м. [Відень], 1926; Kutschabsky W. Die Westukraine im Kampfe mit
Polen und dem Bolschewismus in den Jahren 1918-1923. Berlin,1934.
1920-х рр. у Радянській Україні8. Ці спроби не могли бути цілковито успішними через певний
примитивізм і догматичність підходів та брак відповідних конкретних досліджень, але зате
вони намітили загальні контури майбутньої теоретичної будови. Ця споруда так ніколи і не
була здвигнута з тої причини, що більшість істориків цього покоління, як марксистів, так і
немарксистів, стали жертвою масових радянських репресій у 1930-х рр.
       У теоретичному відношенні пізніша радянська історіографія становила дивну суміш
інтернаціонального марксизму з великодержавним російським націоналізмом. Очевидно, що
такий підхід особливо шкідливо позначився на інтерпретаціях української історії. Схема
Грушевського була оголошена “ворожою” і “реакційною”, а вся історія Україна трактувалася як
реґіональний варіант російської історії. Головною темою радянської історіографії був показ
“віковічних” прагнень українців з великим російським народом. Всі події і постатті української
історії, що не вкладалися у цю схему, підлягало нещадному осудженню або ж повному
замовчуванню9. Що ж до майбутнього українців, то їм відводилася роль “зблизитися” і
“злитися” з іншими соціалістичними націями (малося на увазі у першу чергу “злиття” з
російською нацією, бо ніхто не твердив про зближення українців з естонцями, грузинами чи
узбеками) у єдиному тілі нової історичної спільності – “радянському народові”.
       Радянська історіографія виявилася права щодо можливості русифікації та “радянизації”
значної частини українського населення. Однак вона не могла передбачити, що ті ж самі
українці, які на перший погляд виявилися таким піддатливим матеріалом, у 1991 р. своїм
рішенням жити політично самостійним життям заб’ють останній цвях у домовину Радянського
Союзу.
       Хоча марксизм, за всіма ознаками, став пройденим етапом в розвитку історичної науки,
залишається тільки жаліти, що тут, у Україні, він не спричинився до досліджень у галузі
економічної історії (як це мало місце у повоєнній польській та угорській історіографіях), ані
відіграв тієї ролі, якою він у 1960-80-х рр. відзначився на Заході у виробленні теорії
дослідження націотворчих процесів10.
       Більшість істориків радянської школи, що зараз живуть і працюють в Україні, зреклися
старої ідеології і перефарбувалися в нові кольори. Колишні історики КПРС стали фахівцями з
політичної історії України, завзяті критики Грушевського оголошують себе прихильниками



    Те, що марксистська методологія може дати досить плідні результати у вивченні історії України XIX-XX ст.,
продемонстрували на еміґрації галицький історик Роман Роздольський та канадський історик українського
походження Іван-Павло Химка.
його народницької схеми, борці з “буржуазним націоналізмом” займаються історією
національно-визвольних змагань. Про рівень їхніх праць краще скромно промовчати. Гірше,
однак, що своєю масовістю вони створюють враження, ніби вся національна історіографія є
нецікавою, сірою і кон’юнктурною.
          Честь сучасної української науки спасає менш чисельна і перважно молодша за віком
група істориків. В офіційному радянському табелі про ранґи вони займали найнижче місце,
працюючи на скромних посадах в академічних інститутах, архівах і бібліотеках, а деякі взагалі
були позбавлені можливості працювати і друкуватися через свої “націоналістичні погляди”.
Вони зберегли вірність традиціям історичної школи Володимира Антоновича та Михайла
Грушевського, яка найбільше ваги клала на працю з історичними джерелами. У пост-
радянських         умовах     вони     зробили     неоціниму      заслугу     щодо     збільшення       кількості
документального матеріалу, яким може оперувати українська наука.
          Але захоплення археографічною діяльністю створює нову диспропорцію у розвитку
історіографії, коли є багато фактографічних праць, і майже відсутні ширші узагальнення.
Наукова активність цієї групи істориків спрямована на відновлення того стану в українській
історичній науці, в якому вона перебувала перед радянськими репресіями. Український
еміґраційний історик Борис Крупницький охарактеризовував цей стан такими словами:


                  “Пошана до факту, перебрана від Антоновича та Грушевського, приводила до
          якогось знеохочення займатись ширшими висновками. Обережність у висновках,
          доведена до скрайности... стримувала від синтетичних спроб... Це було таким помітним
          явищем, що на нього звернула увагу суспільність і почала... кампанію проти
          “причинкових” дослідів і “причинкових” істориків, що все пишуть “до”, а не “про”...
          Аналіза вела вперед, а синтеза мовчала”11.


          Подолання цієї односторонності української історіографії стало головним завданням для
повоєнних поколінь українських істориків на еміґрації. Зрозуміло, ще українська повоєнна
еміґраційна історіографія не була однорідною ані за теоретичними напрямками, ані за рівнем
софістикації. Але та її частина, що інтеґрувалася у західний науковий світ, критично
переоцінила головні постулати традиційної історіографії і ліквідували ізольованість та
відставання української історичної науки від світової, застосовуючи нові методики досліджень.
Найбільшою заслугою цих істориків є вписування історії формування української нації у
загальне русло європейського історичного процесу. Щодо історії XIX-XX ст. то беззаперечними




лідерами тут є дві фіґури – покійного Івана Лисяка-Рудницького (1919-1984)12 та теперішнього
гарвардського історика Романа Шпорлюка13. Наслідком цих змін стала поява в останні роки на
Заході нових синтез української історії14 та обговорення цих проблем на сторінках престижних
наукових видань15.
        Падіння Радянського Союзу й утворення незалежної української держави видозмінило
політичну й академічну кон’юктуру, в якій велися ці дискусії. Це відобразилося перш за все у
майже повному зникненні марксистського напрямку та виходу української немарксистської
історіографії за вузькі рамки колишнього двоподілу на народницьку та державницьку школи.
Українська історія перестає бути переважно заняттям істориків українського походження. Дуже
розширилися інтелектуальні горизонти історіографії – появилися дослідження, які намагаються
вписати окремі сюжети української історії в рамки модних пост-модерністичних і пост-
колоніальних аналітичних підходів. Це не підважує і не знецінює старих інтерпретацій, а радше
показує, що українська історія стала дуже динамічною ділянкою.
        Ця книжка написана, власне, з цією метою – сконфронтувати український історичний
матеріал XIX-XX ст. з найновішими теоріями й інтерпретаціями, що появилися внаслідок зміни
наукової і політичної кон’юнктури. На жаль, авторові не вдалося оминути численних спокус, на
які підштовхує сама тема книжки – новітня історія України. Найпершим і найочевіднішим є
гріх вибірковості. Ця книжка не трактує абсолютно всього, що відбувалося на українських
землях. Вона присвячена головним чином одній великій проблемі – творенню модерної
української нації. Зрештою, в автора не було великого вибору. Оскільки українська
історіографія зосердилося в останні роки на цій темі, тяжко підсумовувати науковий доробок у
вивченні інших проблем української історії. Увага до цього процесу цілком природня і
породжена гострою суспільною потребою: адже цей процес продовжується далі, і від його
результатів залежатиме доля мільйонів людей не тільки в Україні, але й у Східній, ба – у всій
Європі.
        Оскільки історик вимушений описувати події, які так чи інакше зачіпають інтереси
мільйони людей, від нього важко чекати безсторонності. Один з найкращих спеціалістів з
історії Центральної і Східної Європи англійський історик Норман Девіс сказав якось, що “добрі
           Автор цієї книжки признається, що він не байдужий до предмету свого дослідження.
Політичні уподобання автора лежать явно й однозначно лежать на боці української
самостійності. Серед усіх політичних партій та течій, які коли небудь діяли на території
України і добивалися визнання її політичних і культурних прав, він є прихильником традиції
т.зв. демократичного націоналізму, розвинутої у писаннях і діяльності кирило-мефодіївців,
Драгоманова, Франка, Грушевського, ідеологів українського повстанського і правозахисного
рухів, ліберальної української еміґрантської інтеліґенції та центристських громадсько-
політичних діячів часів горбачовської перебудови і української незалежності після 1991 р.
           Приналежність до цієї традиції ставить перед кожним щонайменше дві вимоги. Першою
є визнання права на існування інших політичних течій та їхнього внеску у творення модерної
України. Сучасна Україна не є творенням виключно національно свідомої і ліберально мислячої
інтеліґенції; не менш важливим був внесок як крайньо лівих (комуністичних), так й крайньо
правих (інтеґрально-націоналістичних) сил, а також чисельної і політично часто неозначеної
армії чиновників, офіцерів та ін. службовців, до якої традиційна історіграфія ставилася як до
“колоніальної” або “окупаційної”. Так само не можна трактувати її лише як результат дії одних
лише українських мас, забуваючи про присутність на українських етнічних землях впродовж
усієї історії інших національних груп. Кожна з цих течій і народів зробили свій внесок в
“український проект”, часто не усвідомлюючи цього та переслідуючи цілковито відмінні цілі.
Визнання цього факту має надзвичайно важливе не лише наукове, але й політичне значення –
співучасть у такому проекті у минулому передбачає перебрання відповідальності за його
результати у майбутньому для всіх тих, хто проживає на території України, без різниці
національності і політичних уподобань.
           Інша вимога приналженості до ліберальної традиції передбачає критичне ставлення до
своєї історичної спадщини. Зокрема, це стосується проблеми національної вини. У сучасних
історичних працях часто можна надибати на тезу, що українці впродовж своєї історії були лише
жертвами і не були відповідальними за ті насильства, які чинилися на їхній території. Правдою
є, що українці понесли жахливі втрати від чужоземних режимів і страждали від своїх сусідів,
що жили разом з ними на українській землі. Але українці теж завдавали кривди своїм
“кривдникам”. Міжаціональні стосунки у минулому були далекими від ідилії, і нерідко
представляли собою довгий ланцюг обопільних насильств і злочинів, коли вчорашня “жертва”
жорстоко мстилася своєму “насильнику”.
      Представленння національної історії як суцільної мартирології перетворює її у
справжню карикатуру. Зрештою, цією хворобою хворіють всі національні пост-комуністичні
історіографії у Центральній і Східній Європі. Особливість української ситуації полягає в тому,
що українські історики найчастіше займали оборонну, а не наступальну позицію. Їм доводилося
відбиватися від звинувачень в українському “расовому” полоножерстві, антисемітизмі і т. п. в
умовах, коли за тими оскарженнями стояла сила чужого їм державного апарату, офіційної
ідеології та академічного естаблішменту. Як стороні завідомо слабшій їм було дуже тяжко
перейти від традиційних виправдань до хоча б часткового визнання національної вини. Після
1991 р. ситуація виглядає зовсім інакшою. Хоча нападки не припинилися, але українська
національна історіографія формально має зовсім інший статус, аніж перед цим. Це дає надію на
те, що історики покинуть свою оборонну позицію і перейдуть до зрівноваженішого розгляду
фактів. Спроможність критичного перегляду національної спадщини та визнання національних
гріхів є ознакою великої моральної сили і послужить відновленню довіри до української
історіографії в академічному світі.
                        РОЗДІЛ 1. НА ДОСВІТКАХ НОВОЇ ДОБИ


 ІНТЕҐРАЦІЯ УКРАЇНСЬКИХ ЗЕМЕЛЬ У СКЛАД РОСІЙСЬКОЇ ТА АВСТРІЙСЬКОЇ
                                          ІМПЕРІЙ


      Якщо представити собі творення модерної України як велику історичну драму, то
найперший її акт почався власне зі збільшення сценічної площі та заміни декорацій. “Стара
Україна” і “нова Україна” були розділені не лише у часі; вони сильно відрізнялися за своїми
геополітичними, демографічними й етнічними вимірами. Кінець XVIII – початок XIX ст. був
часом великих політичних змін і соціальних перетвореньу Центральній та Східній Європі.
Наприкінці XVIII ст. перестала існувати Річ Посполита, до складу якої входила значна частина
українських земель. На південних кордонах зникло Кримське ханство, що з кінця XV ст.
становило постійну військову загрозу для підсоння українських етнічних земель.
      Внаслідок цих змін зникли держави, які традиційно помітно впливали на розвиток подій
в Україні у пізнє середньовіччя і ранньомодерну добу. У новітній час українські землі
виступили у новій політичній конфігурації: після першого розподілу Польщі (1772) до складу
Австрійської імперії були включені Галичина, частина Волині і Поділля; у 1774 р., після
чергової війни з Туреччиною, Росія приєднала до себе Крим і північночорноморські степи; у
1775 р. до Австрії була приєднана Буковина, яка була частиною Османської імперії; після
другого поділу Польщі (1793) до Російської імперії перейшла Правобережна Україна
(Київщина, Волинь, Поділля), після третього поділу (1795) – Берестейщина.
      Політичне влаштування українських земель від часу поділів Польщі аж до першої
світової війни залишалося майже незмінним (єдині, але дуже незначні зміни були пов’язані з
Наполеонівськими війнами). Однак сильним змінам підлягла сама територія розселення
українців. Колонізація чорноземних степів та Кубані збільшила українські етнічні території з
450 тис. км2 у середині XVIII ст. до 700 тис. км2 у середині XIX ст. Територіальне розширення
супроводжувалося ще більшим зростання населення. Населення підросійської України зросла з
8,7 млн осіб 1811 р. до 22,4 млн осіб у 1897 р. Внаслідок іміграції і високих темпів природного
приросту густота населення України протягом XIX ст. збільшилась майже у 40 разів.
      Підросійські землі складали близько 80% української ентічної території; тут проживало
бл. 85% всього її населення. Найвищою частка українців наприкінці XVIII ст. була на
Лівобережжі (95%), Правобережжі (88%) і Слобожанщині (85,9%), дещо меншою – у
Степовій (Південній) Україні (71,5%). В австрійській частині українці становили бл. двох третіх
усього населення у Галичині і Закарпаття та трьох четвертих – на Буковині. По обидва боки
австрійсько-російського кордону українці становили одну із найчисельніших національних
груп, поступаючись тільки росіянам у Російській, та німцям, мадярам, чехам та полякам – в
Австрійській (з 1867 р. – Австро-Угорській) імперіях.
      Українці були не лише дуже чисельним, але сконцентрованим у географічному
відношенні народом. Під кінець XIX ст. 73% українського населення Російської імперії
проживало у межах українського етнічного підсоння – восьми (Волинській, Катеринославській,
Київській, Подільській, Полтавській, Херсонській, Харківській, Чернігівській) губерніях на
північ від Чорного моря. Ще 17% зосереджувалися у межах сусідніх територій, якістановили
українське етнічне пограниччя – Бессарабії, Воронезькій, Донській, Ґродненській, Курській,
Люблінській, Мінській, Могильовській, Орловській, Сєдлецькій, Смоленській і Таврійській
губерніях. Решту 10% українського населення було розсіяним по просторах Російської імперії,
але й там вони проживали концентровано. У 1917 р. українські переселенці становили майже
40% населення Далекого Сходу (на т.зв. Зеленому Клині – в Амурській і Приморській
губерніях) і 10% населення Сибіру.
      У межах кожної держави українці за головними показниками були досить однорідною
етнічною    групою.   Бл.   98%    українців   у Наддніпрянській    Україні     були   наприкінці
православними. Конфесійна однорідність українського населення у Російській імперії була
досягнута поступовою ліквідацією Греко-католицької церкви. Спочатку (1796 р.) митрополичий
престол був перенесений з Києва до Полоцька, а в 1839 р. уся церква була зліквідована, за
винятком Холмської єпархії, що була закрита у 1875 р. Усе греко-католицьке населення були
примушене перейти в православ’я. І навпаки – у Галичині та Закарпатті ще до кінця XVIII ст.
усе українське населення майже поголовно стало греко-католиками. Єдиним реґіоном, де серед
українців   співіснували    дві   церкви,   православна і   греко-католицька,    була Буковина.
Православними були автохтонні українці, і вони становили виразну більшість (бл. 70%
буковинського населення у 1900 р.), тоді як греко-католики (бл. 4%) були представлені
переселенцями з Галичини.
      Окрім ентічних рис – мови, народних звичаїв і народної культури – українці з обидвох
сторін Збруча були схожими за соціальними характеристиками. Як і більшість т.зв.
“недержавних” націй у Центрально-Східній Європі, вони були “селянським” народом. Ще на
початку ХХ ст. 93% українського населення у Російській імперії та 91% в Австрійсько-
Угорській були селянами. Переважання селян серед соціального складу не було винятково
українським явищем. Воно було нормою для більшості народів Центрально-Східної Європи, які
аж до першої світової війни залишалися традиційними суспільствами, слабо зачепленими
модернізаційними процесами зростання промисловості і міст. Що, однак, становило специфіку
українців, білорусів, литовців та ін. “селянських” народів – малочислельність, а то й повна
відсутність власної земельної аристократії, чиновників, офіцерів, світської інтеліґенції – тобто
інших соціальних верств, які піднімалися понад селянський статус.
      Наприкінці XVIII ст. більшість українських селян, як і в Австрійській, так і в Російській
імперії, були кріпаками. Але знову ж таки, міра поширення кріпацтва дуже різнилася від
реґіону. На Лівобережжі, Слобожанщині та Південній Україні кріпацтво мало набагато
коротшу історію і набрало порівняно меншого поширення, аніж у Росії, Білорусії чи на
Правобережній Україні. Порівняно невисокою воно було на тих землях, які до кінця XVIII ст.
зберігали козацьку військово-адміністративну систему – на Лівобережжі і Слобожанщині.
Українські селяни тут були закріпачені щойно у 1783 р. й аж до самої ліквідації кріпацтва
становили меншість серед місцевого населення – 30-45%. Приблизно таку ж за чисельністю
групу становили тут козаки та їхні потомки, що залишалися поза кріпацьким станом і були
переведені на статус державних селян. Найвищий відсоток (75-90%) кріпаків серед селян
спостерігався на Правобережжі.
      Як і в усій Центральній і Східній Європі, у підросійській Україні етнічні відмінності
співпадали з соціальними. Основними катеґоріями російського населення були чиновиники,
професори, студенти, військові, купці і ремісники – в основному житті міст. Російське
селянство було дуже малочислельним і до середини XIX ст. було представлене головним чином
старообрядцями, які з кінця XVIII ст. переселилися у північну частину Лівобережжя.
Найменшою частка російського населення була на Правобережжі (хоча вона стала помітно
зростати з посиленням політики русифікації після поразки польського повстання 1830-1831
рр.), найбільшою – на Півдні України, де воно було представлене як поміщиками, так і біглими
селянами. Згідно задуму Катерини II, Південна Україна (Новоросія) повинна була стати зоною
великого соціального експерименту —декретом від 1785 р. вона оголосила, що південні степи
не знатимуть кріпацтва: вони повинні були заселятися вільними селянами, відставними
солдатами та ін.Спеціальним маніфестом (1762 р.) Катерина II закликала селитися у степові
райони колоністів з-за кордону, обіцяючи їм звільнення від податків та релігійні свободи.
Таким чином у Південній Україні появилися компактні поселення інших національностей.
Молдавські селяни проживали у західних повітах Херсонської губернії, між Дністром і Бугом.
Вздовж берегової лінії Чорного моря тягнулися колонії болгарських і грецьких селян, які
втікали сюди від турецької влади. Ще раніше у Новоросію переселилися серби. Їхні поселення
зосереджувалися на північно-східних і північно-західних кордонах земель колишнього
Запоріжжя. Найбільшу групу чужоземних колоністів становили т. зв. “чорноморські німці”. Їхні
поселення були розсіяні невеликими острівками по всіх трьох новоросійських губерніях і
ділилися за конфесійним принципом на общини лютеранців-євангелістів, католиків і менонітів.
      Після Південної України найбільш етнічно строкатим було Правобережжя. Від Речі
Посполитої воно успадкувало надзвичайно чисельну польську або сполонізовану шляхту, що
становила 7,8% населення Правобережної України та 3/8 усього дворянства Російської імперії.
Іншим спадком польської держави було єврейське населення. Наприкінці XVIII ст. чисельність
євреїв у Правобережній Україні становила 110 тис. чол. (прибл. 3,5% всього населення).
Імперський уряд ввів для євреїв т. зв. “смугу осілості”, заборонивши їм переселятися дальше за
територію колишньої Речі Посполитої (відповідно Лівобережжя попадало у зону смуги, а
Слобожанщина знаходилося поза нею). Більшість (94%) єврейського населення скупчувалася у
містах і містечках, меншість ж – жила в селах або поміщицьких помістях як орендарі, шинкарі
та ін. До середини XIX ст. воно зросло у декілька разів і перевищило 10% усього населення,
ставши другою (після українців) за чисельністю етнічною групою на Правобережжі.
      В українських землях Австрії етнічні відмінності теж накладалися на різниці в
соціальному статусі. У Галичині правлячим класом була польська шляхта, у Буковині –
румунські бояри, а в Закарпатті – угорські пани. Поляки, румуни й угорці жили також у
більших та менших містах, де становили значну частину місцевих ремісників, купців і
службовців. Українці у всіх трьох частинах становили переважно селянську націю з
нечисельною верствою духовної і світської (з 1840-х рр.) інтеліґенції. Дрібна українська шляхта
збереглася лише на українсько-польському етнічному пограниччю, у Перемищині та
Самбірщині. Решта шляхетської верстви була засимільована ще у попередні століття.
      В австрійській Галичині українці і поляки становили кожен трохи більше 40%, євреї –
близько 10% населення. Поляки проживали в основному у західній частині краю, на території
між ріками Бяла і Сян. У Східній Галичині їх частка становила бл. 20%. Етнографічна границя
між закарпатськими українцями, з одного боку, та мадярами і словаками, співпадала з
географічною межою між Карпатами і рівниною. Мадяри та румуни зосереджувалися у містах і
рівнинних частинах південного Закарпаття та південної Буковини.
      Галичина представляла собою головне місце осідку єврейського населення в
Австрійській імперії. У середині XIX ст. тут проживало бл. 70% всіх євреїв Габсбурзької
монархії. При цьому єврейське населення було сильніше представлене в українській (східній)
Галичині, а Львів довгий час мав найчисельнішу єврейську громаду в імперії (з 1860-х рр. ця
роль перейшла до Відня).
      У Львові та декількох містах Східної Галичини і Буковини проживали вірмени, які
займалися в основному купецтвом і ремісництвом. Колись дуже сильна вірменська міська
община на момент приєднання краю до Австрії в основній своїй масі була засимільована
польською національністю. Подібна доля спіткала й місцевих німців, які переселилися у ці
реґіони ще за часів середньовіччя. Нова хвиля німецького заселення розпачалася у 1780-х рр.
Головну масу представляли селяни-колоністи, запрошені переселятися на нові землі
австрійським урядом. Ці “карпатські німці” (Karpatensdeutsche) проживали у невеликих
сільских поселеннях, що тягнулися вузькою смугою від Львова до Карпат; менша частина
мешкала на Буковині (переважно в околицях Чернівців) та у Закарпатті. Іншу частину
німецької меншості становили державні чиновники і військові.
      Основним змістом політичного життя на українських землях у кінці XVIII - першої
половини XIX ст. була їхня інтеґрація у державну систему Російської й Австрійської імперій.
Лівобережна Україна, територія колишньої козацької держави Гетьманщини, вже протягом
XVIII ст. поступово втрачала свій напівавтономний статус. Але найвирішальніші зміни сталися
починаючи з 1780-х рр. У 1781 р. була скасована полково-адміністративна система.
Гетьманщина була розділена на три намісництва – Київське, Чернігівське та Новгород-
Сіверське, які підпорядковувалися владі малоросійського генерал-губернаторства. У 1835 р. тут
було відмінено традиційне українське право, яке ґрунтувалося на Литовському статуті, а у
1831-1835 рр. скасовано міське самоуправління, засноване на магдебурзькому праві. Під час
уніфікації адміністративного поділу 1831 р. з території колишньої Гетьманщини були утворені
Полтавська та Чернігівська губернії.
      Слобідська Україна багато в чому нагадувала Гетьманщину. Ця прикордонна територія
була заселена у XVII ст. козаками і селянами з Правобережної України, які впровадили тут
автономну адміністративно-полкову систему, подібну до тої, що існувала на Лівобережжі,
хоча багатьох інституційних форм, що існували у козацькій державі, тут не було. Імператорська
влада 1765 р. скасувала полкову систему, а разом з нею й автономію Слобожанщини.
Слобідська Україна була перетворена у звичайну губернію Російської імперії (з 1824 по 1835 р.
вона називалася Слобідсько-Українською, а з 1835 р. – Харківською губернією).
      Ступінь інтеграції Правобережної України у склад Російської імперії довший час був
дуже низьким, а сама її територія залишалася тереном польських політичних і культурних
впливів. Ці впливи охопили навіть Київ, “матір міст руських”, в якому мовою інтелектуального
життя аж до 30-х років XIX cт. була польська. Інтеграція Правобережжя в Російську імперію
почала проходити швидкими темпами лише після розправи з польським повстанням 1830-1831
рр. Утворені тут Київська, Подільська і Волинська губернії офіційно називалися Південно-
Західним краєм (“Юго-Западным краем”) і підпорядкувалися владі київського генерал-
губернатора, а сам Київ до кінця XIX ст. перетворився у російський міський анклав серед
українського сільського населення.
      На відміну від інших реґіонів, Південна (Степова) Україна не мала за собою глибоких
традицій осілого життя. Це була територія “Дикого поля”, яке до останньої чверті XVIII ст.
заселяли лише татари і запорізькі козаки. Навіть після ліквідації Кримського ханства (1774) і
Запорізької Січі (1775) Південна Україна ще довго продовжувала зберігати прикордонний з
характер: у середині XIX ст. кожний сьомий житель тут був військовослужбовцем. Іншою
особливістю цього реґіону була надзвичайна родючість чорноземних степів.Близькість моря
створювала можливість ефективно і дешево пов’язати цей новий землеробський район з
європейським ринком.
       Потреби цього ринку у збіжжі, вовні, тваринному жирі та інших сільськогосподарських
продуктах стимулювали швидкий економічний розвиток Південної України. Завдяки сплетінню
сприятливих умов південь України довший час вважався Ельдорадо, де можна було легко і
швидко доробитися великого маєтку. Три південноукраїнські губернії – Таврійська, Херсонська
і Катеринославська – мали найвищі у Російській імперії показники приросту населення.
       Наплив великих мас населення, не зв’язаних умовами кріпацької системи й охоплених
духом підприємництва, витворив особливу суспільну атмосферу на півдні України, яку можна
порівняти хіба що з американським Клондайком. Вольнолюбні анархічні настрої на зразок тих,
якими відзначалося запорізьке козацтво, продовжували жити серед мешканців чорноморських
степів у XIX ст.
       У порівнянні зі статусом українських земель під Російською імперією, які управлялися з
одного центру – Петербурґу, західноукраїнські належали до різних адміністративних одиниць
Габсбурзької монархії. Підкарпатська Русь (Закарпаття) фактично управлялося з Будапешту.
Галичина трактувалася як частина земель габсбурзького спадку, а отже, безпосередньо
підлягала Відню. Буковина становила окрему адміністративну частину з 1775 до 1786 р. У 1787
р. вона була приєднана до Галичини, а після 1849 р. їй знову було надано стутусу окремої
провінції (краю).
       Найважливішою ознакою модерної доби була промислова революція та пов’язані з нею
зміни у соціальній структурі населення. Підросійська Україна, з її великою територією і
населенням, поєднанням родючої землі і багатих покладів корисних копалин була ідеальним
тереном для швидкого економічного розвитку. Однак ці можливості використовувались далеко
не повною мірою. Головною причиною був той соціально-політичний лад, який встановився на
українських землях після їх інтеграції у склад Російської імперії. Більшість місцевого населення
залишалося прикріпленим до землі аж до 1861 р., а в багатьох випадках – фактично і після
розкріпачення. Це заважало формуванню ринку вільної робочої сили і стримувало розвиток
промисловості. Більшість промислових підприємств належала поміщикам або ж державі, що
майже унеможливлювало вільну ринкову конкуренцію.
       Тому на відміну від Західної Європи, в українських губерніях промисловість не стала
важливим фактором розвитку урбанізації. Чи не єдиним винятком був Луганськ, заснований
1795 р. Він став промисловим центром Катеринославської губернії завдяки місцевій фабриці,
яка виробляла гармати і ядра для Чорноморського флоту. Зате розвиток торгівлі спричинився
до виникнення міст на Півдні України. Вздовж нижньої течії Дніпра виникли порти
Катеринослав і Херсон, на місці впадання Бугу у Чорне море – Миколаїв. Найбільше ж
значення для морської торгівлі мало заснування у 1794 р. Одеси. Завдяки своєму зручному
розташуванню Одеса швидко розвивалася, і вже у 1840-х рр. за кількістю жителів перевершила
найбільше місто України, Київ. З середини XIX ст. аж до кінця існування Російської імперії за
чисельністю населення Одеса поступалася лише Москві і Петербургу, міцно закріпивши за
собою статус третього найбільшого міста в імперії.
      З багатьох причин індустріалізація у губерніях північно-центральної Росії на середину
XIX ст. досягла вищого рівня розвитку, аніж в Україні. У 1856 р. загальна вартість промислової
продукції, виробленої в українських губерніях, становила 26,1 млн рублів – на 12 млн менше,
ніж в одній лише Московській губернії. Так само західноукраїнські землі були відсталим
аґрарним краєм. Тут зовсім не існувало великих фабрик і заводів. Відень не спішив вводити
велике промислове будівництво з огляду на військово-стратегічне значення краю, що
потенційно міг стати зоною воєнних дій у випадку конфлікту з Росією. Єдине велике
промислове виробництво – видобуток нафти і земляного воску (озокериту) у районі Дрогобича і
Борислава – розпачалося аж у 1850—1860-х рр.
      Загалом же, українські землі постачали харчі і сировинні матеріали для промислових
районів Російської та Австрійської імперій, споживаючи у свою чергу готові промислові товари
з півночі і заходу. Ця схема була типовою для відносин між колоніями і метрополіями. Постає,
однак, запитання: чи російський та австрійські уряди свідомо проводили стосовно українських
земель колоніальну політику? Українська нерадянська історіографія переважно ствердно
відповідає на це запитання: Україна не могла захистити свою власну промисловість і тому
змушена була виробляти сировину. Український середній клас був ослаблений і не міг творити
конкуренцію чужоземним купцям, ремісникам і підприємцям, які нерідко користувалися
державною підтримкою. Прибутки від продажу українського збіжжя і сировини та податки з
місцевого населення зосереджувались у столиці і йшли на покриття потреб бюрократично-
військового апарату.
      Представники протилежної, т.зв. “космополітичної” школи наголошують на тому, що
швидке зростання міського населення в Західній Європі в результаті індустріальної революції й
урбанізації   закріпило   за   промислово   неконкурентоздатною    Східною    Європою    роль
постачальника збіжжя та інших сільськогосподарських продуктів на західні ринки. З цієї
причини східноєвропейський реґіон став економічною периферією промислово розвинутих
капіталістичних країн. Природні умови України, насамперед її надзвичайно родючі землі,
неодмінно диктували однобічний розвиток її господарства.
       Але попри розходження між цими двома точками зору, спільним для них є визнання
факту, що саме сільське господарство не може служити базою для економічного прогресу.
Власне ця обставина визначала економічну відсталість України протягом першої половини XIX
ст. і перетворювала українські губернії на провінцію не лише Європи, а й самої Російської
імперії.
       Особливості соціально-економічного розвитку Центральної і Східної Європи справляли
зворотній вплив на місцеве політичне життя. Так, однією з головних причин чеського
національного відродження та стабільності чеської демократії було те, що чехи пережили
процес національного самоусвідомлення у момент, коли індустріалізація і соціальна диференція
чеського суспільства були сильно просунуті вперед. Але приклад чехів є радше унікальним для
Центральної і Східної Європи. В інших країнах і реґіонах лідерами різних політичних і
національних рухів були верстви, що мали дуже мало спільного як з владою, так і з
підприємством. Вони шукали терену для застосування своїх сил, де могли б досягти владу, не
будучи капіталістами і бізнесменами. Це було характерно, зокрема, майже для всіх політичних
груп, які діяли на українських землях у XIX ст. У цьому відношенні український національний
рух вписувався у загальну схему і розділяв ті ж слабкі риси, від яких страждали інші політичні
партії і рухи.


  ПЕРША ХВИЛЯ НАЦІОНАЛЬНОГО ВІДРОДЖЕННЯ У ПІДРОСІЙСЬКІЙ УКРАЇНІ


       Початок українського відродження традиційно пов’язується з виходом у світ першої
частини “Енеїди” Івана Котляревського (1798) – першого твору нової української літератури,
написаного живою народною мовою. Хоча “Енеїда” була новим явищем української культури, а
все ж таки явищем, глибоко закоренілим у минулій епосі – козацькій добі. Сам факт, що
Котляревський переодягнув персонажів Вергілія – римських героїв й богів Олімпу – в
українські шаровари, вишивані сорочки і свитки, свідчив про тісний зв’язок “Енеїди” з
народною пам’ятю про козацтво.
       Пам’ять про козацьке самоуправління найкраще збереглася на тих українських землях у
Російській імперії, які користувалися різними ступенями політичної автономії аж до другої
половини XVIII ст. – Слобідській Україні (до 1765 р.), Запоріжжі (1775 р.) та Лівобережній
Україні (Гетьманщині до 1785 р.). Ця пам’ять проявлялася на двох рівнях. На рівні простого
народу, козацькі традиції продовжували зберігатися серед закріпаченого селянства, для якого
згадки про козацтво в першу чергу були пам’яттю про бунтівливу Запорізьку Січ з її
особливими порядками й нетерпимістю до соціального, національного і релігійного гніту. На
рівні нового українського дворянства, потомків козацької старшини, славне минуле України
пов’язувалася з пам’яттю про козацьку державу – Гетьманщину.
      Колишня козацька еліта в Лівобережній Україні і Слобожанщині стала головним
джерелом для постачання діячів першої хвилі українського національного відродження кінця
XVIII – початку XX ст. Майже всі політичні діячі, вчені і письменники цього часу виводилися з
козацької старшини. Інкорпорація нащадків старшини у склад російського дворянства не
проходила гладко. Довший час нащадки козацької верхівки були в опозиції до імперських
реформ. Ця постава була спровокована самим Санкт-Петербургом, який спершу не дуже охоче
визнавав права дворянства за козацькою старшиною. З другого боку, українські заможні роди
дбали про визнання своїх прав і привілеїв в тому обсязі, в якому ними користувалася польська
шляхта. На відміну від російських дворян, шляхтичі були звільнені від обов’язкової державної і
військової служби, їх помістя не підлягали державній конфіскації, їх судив лише суд таких
самих шляхтичів, як і вони.
      Захищаючи свої класові права, українська шляхта водночас відстоювала автономні права
України. У 1767 р. відбулися вибори дворянства Росії до комісії для складання “Нового
уложення” (кодекса дворянських прав). Депутатом від дворянства Лубенського полку був
вибраний Григорій Полетика, потомок старого козацького роду з Полтавщини. Під час роботи
комісії він проявив себе як прихильник автономних прав гетьманської держави. Іншим палким
протестом проти російської неволі була “Ода на рабство”, написана Василем Капністом після
введення кріпацтва на Україні. Виходець із дворянської сім’ї з Полтавської губернії, за
дорученням групи козацької старшини у 1791 р. він виїхав з таємною місією у Берлін, щоб
викласти там свій план відірвання України від Росії і включення її до складу Пруської держави.
      Більшість української верхівки, однак, не заходила у своїх поглядах аж так далеко. Після
того, як у 1785 р. російська імператриця Катерина II звільняла дворян від обов’язкової
державної і військової служби, опозиційні настрої серед потомків козацької старшини
поступово вигасають. У Питанням надання дворянських титулів з 1797 р.стала займатися
спеціально утворена у С.-Петербурзі комісія – Геральдія. На початку XIX ст. вона відмовилася
визнавати колишню службу в гетьманських інституціях як достатню підставу для надання
дворянського титулу. Це рішення могло мати катастрофічні наслідки для козацько-
старшинських родів і тому викликало хвилю протестів та невдоволення серед української
шляхти. Невдоволених очолила невелика група людей, які називали себе автономістами
“патріотами рідного краю”. Вони збирали у родинних архівах грамоти польських королів,
царські укази та ін., щоб довести, що старшинські титули офіційно визнавалися як Польщею,
так і Росією. Робота Геральдії тривала аж до 1835 р. і збудила сильне зацікавлення історією
серед провідної верстви українського суспільства, а тим самим послужила поштовхом до
національного відродження на Лівобережжі. Діяльність лідерів автономістського руху –
Романа Марковича, Тимофія Калинського, Михайла Милорадовича, Василя Полетика (син
Григорія), Адріяна Чепа, Василя Чарниша, Федіра Туманського – була наснажена почуттям
локального патріотизму. “Як приємно працювати для слави і добра батьківщини! Наші власні
почуття, свідомість, що ми не байдужі до інтересів батьківщини, служать нам нагородою”, –
писав Василь Полетика у листі до свого приятеля Адріяна Чепи.
      Українських патріотів єднала прив’язаність до минулого і критичне відношення до
сучасного. Вони намагалися зберегти місцеву правову систему, базовану на Литовському
статуті, та відновити козацьку армію. Особливі надії вони покладали на сина Катерини II Павла
I, відомого зі своєї опозиції до матері. І дійсно, під час свого короткого правління Павло I
відновив деякі прерогативи Гетьманщини. Його наступник Олександр I, хоч і не відзначався
прихильністю до України, все ж таки зберіг її особливі правові норми. Що ж до питання про
відновлення козацької армії, то позиція російського уряду була тут дуже прагматичною: він
ладен був відновлювати козацьке військо лише у випадку військової загрози для Російської
імперії, як у випадку Наполеонівських воєн 1812 р., польського повстання 1830-31 рр. чи
Кримської війни 1853-1855 рр. Як тільки загроза зникла, російські чиновники відкладали це
питання “під сукно”, боячись, як би ця поступка не розпалила апетити українських
автономістів.
      Політичні настрої автономістів найкраще відображені у трактаті “История Русов” –
першій більшій пам’ятці модерної української політичної думки. Дата створення та автор її
залишаються невідомими. Вона була віднайдена в одному з родинних архівів 1828 р., у 1830-
1840-х роках поширювалася у рукописних копіях, а в 1846 р. була опублікована у Москві
українським істориком Осипом Бодянським. Її головною ідеєю було відновлення автономних
прав України на момент її входження у склад Російської держави (1654).
      “История Русов” закликала до виправлення історичних кривд, заподіяних Росією
українському народові, але ні на мить не ставила під сумнів право російського імператора
управляти Україною. У цьому відображалася своєрідність світогляду автономістів: захищаючи
історичні права України і прагнучи до їхнього відновлення, вони однак не вимагали відділення
України від Російської імперії. Вони відчували сильну ностальгію за минулим, але не плекали
надій на майбутнє. Автономісти відчували себе представниками нації, яка приречена уступити з
історичної сцени. У цьому їх мала переконувати та легкість, з якою прозходила асиміляція
української провідної верстви.
      Інкорпорація козацької старшини у склад російського дворянства відкривала шлях для
службової кар’єри. Існування Київської академії, Чернігівської і Переяславської колегії
зумовлювало той факт, що нове українське дворянство було краще освічене, аніж російські
дворяни. Це давало йому кращі шанси для просування вверх по службовій драбині. Амбітніші й
багатші малоросійські дворяни виїжджали на службу до Петербурґу. Там вони легко находили
середовище своїх земляків, які уже займали високі позиції при дворі й могли надати необхідну
допомогу зв’язками і протекцією. На початку XIX ст. росіяни скаржилися, що завдяки круговій
поруці українці займають ключові посади у столиці і перекривають їм шлях догори.
         Нове українське дворянство в імперській столиці вважало Малоросію своєю
батьківщиною, але батьківщиною, яка була частиною більшої держави – Російської імперії.
Між цими двома патріотизмами – “малоросійським” і “великоросійським” – для них не існувало
суперечності. Вони мали всі підстави називати імперію своєю, адже на протязі XVIII ст. вихідці
із малоросійських родин своєю діяльністю мостили шлях до її тріумфу. Якщо у XVII ст. перед
освіченими українцями, які хотіли робити службову, військову чи культурну кар’єру, стояв
вибір – Україна чи Росія, та у XVIII ст. цей вибір формулювався уже інакше – провінція чи
імперія? Переваги возз’єднання уявлялися їм не тільки у вигляді титулів й орденів, які вони
одержували при петербурзькому дворі. Основна перевага полягала, на їхню думку, в тому, що
як частина Україна, Гетьманщина змогла дати собі ради зі своїми традиційними ворогами –
польською Річчю Посполитою, Кримським ханством та Османською імперією.
         Тип “малороса”, який поєднував симпатію до України, до її природи, пісень і т.п., з
відданою службою Російській імперії, був однією із характерних фігур в українській політичній
і культурній історії XIX ст. Найяскравішим уособленням цього типу став всесвітньовідомий
письменник Микола Гоголь. Народжений в українській сім’ї козацького походження, він
зробив блискучий дебют у російській літературі як автор творів на українську тему. Гоголь
вважав свою душу складеною з двох частин – української і російської; жодній з них він не
надавав переваги, вважаючи, що вони взаємодоповнюють одна одну. Сильна різниця
українського і російського національного характерів була, на його думку, лише передумовою
для їхнього злитя в майбутньому, щоб явити світові щось більш досконале.
         Попри глибокі різниці між “автономістами” і “малоросами”, їх єднала одна спільна риса:
вони були останніми людьми “старої України”. Стара формула нації, яка домінувала на
європейському континенті до кінця XVIII ст., ототожнювала її із правлячими верствами. У
простолюддя у цій формулі попросту не було місця. Якщо б ця формула втрималася у масовій
свідомості ще на декілька десятиліть, то Україна була б загрожена на повне зникнення з лиця
землі.
         Дальший імпульс до свого розвитку українське національне відродження одержало
ззовні, завдяки новим політичним й інтелектуальним течіям, які надходили зі Заходу.
Французька революція кінця XVIII ст., зліквідувала вищу владу короля і старої аристократії,
поширила поняття нації на інші суспільні верстви. Джерелом суверенних прав нації став народ.
Організуючим ядром держави стала не правляча династія, а нація у новому, модерному
розумінні. Національний характер оголошувався природнім і невід’ємним атрибутом всього
народу, а не окремої верстви. Французька модель нації послужила прикладом для наслідування
для нових національних рухів, що ширилися на початку XIX ст. в усій Європі – німецького,
італійського, польського та ін. Україна безпосередньо зіткнулася з французькими впливами під
час Наполеоновських воєн. Сам Наполеон не вступав на територію України. Наступальні
військові дії тут вів його союзник – австрійська армія Шварценберга. На початку війни 1812 р.
вона завдала поразки російській армії Томашова, яка стояла на Волині. Нове українське
дворянство на загал було охоплене проімперськими партіотичними почуттями. Але в той же час
воно виявляло менше ворожості до Наполеона, аніж російські дворяни. Воно нічого не знало
про плани Наполеона утворити окрему українську державу (“Наполеоніду”), що, однак, не
заважало в неодиноких випадках виражати свою симпатію до французького імператора.
Дворянин Мочуговський на півдні Полтащини радів з успіхів Наполеона і висловлював
бажання, щоб “Бонапарт зруйнував Росію”; у переяславському повіті один із лідерів
автономістів Лукашевич пив за здоров’я Наполеона, а в Пирятинському повіті прилюдно
виголошувано тости “за республіку”.
      Окрім впливу французької революції, іншим сильним збудником для кристалізації
культурних та політичних вимог українського руху було поширення романтизму. Романтики
прославляли народ, його пісенну культуру, традиції, як вияв його своєрідного духу. Вони
зруйнували старе погірдливе ставлення до народної культури як дочогось завідомо нижчого,
вульгарного, ствердивши, що саме з народного джерела інтелектуали можуть черпати найкращі
зразки для своєї творчості. Кожна народна культура має свою самостійну вартість і по-своєму
спричиняється до духовного багатства світу. Світ уявлявся їм як велетенська арфа, де кожний
народ становить окрему струну. Зникнення окремого народу порушувало всесвітню гармонію і
було рівнозначно трагедії.
      Європейські романтики особливо захоплювалися українською народною культурою.
Україна з її багатою природою, задушевністю народних пісень і героїчним минулим здавалися
їм втраченим раєм, Аркадією. Українські сюжети, у першу чергу пов’язані з козаччиною,
послужили джерелом наснаги для провідних романтиків. Авантюрна доля гетьмана Івана
Мазепи була описана Байроном та іншими відомими європейськими поетами. Міцкевич називав
українців найпоетичнішим і наймузикальнішимз посеред усіх слов’янських народів. Хресний
батько романтизму і модерного націоналізму, німецький філософ Йоган Готфрід Гердер записав
у своєму щоденнику: “Україна стане новою Грецією – в цій країні чудовий клімат, щедра земля,
і її великий музично обдарований народ прокинеться колись для нового життя”.
      Концепції Гердера та европейських романтиків давали сильний стимул для збирання
етнографічних матеріалів. У 1819 р. князь Микола Цертелєв – зрусифікований грузин, який жив
в Україні і став українським патріотом – видав у Петербурзі першу збірку українських
історичних дум. У 1827 р. з’явилося видання українських пісень, підготовлених Михайлом
Максимовичем. Максимович, як і Цертелєв, добачав в українському фолькльорі “незіпсуту”
патріархальну ідилію Південної Русі, яка перевершувала сувору похмурість Півночі. Його
збірка українських пісень вплинула на Гоголя і Пушкіна. Але ще більший вплив мало це
видання в Україні. Пантелеймон Куліш і Микола Костомаров, два українські будителі, первісно
належали до російської школи, зневажливо дивилися на все українське і думали лише “мовою
Пушкіна”. Обидвоє, один у Новгород-Сіверську, другий – у Харкові, випадково натрапили на
збірку Максимовича і після прочитання її стали за один день українськими патріотами.
      Впливи романтизму особливо були відчутні на Слобожанщині. У 1805 р. у Харкові,
столиці Слобідської України, за ініціативою місцевого діяча Василя Каразина, був відкритий
університет. Харківський університет став першим модерним вогнищем українського
наукового і культурного життя. Тут утворився Харківський літературний гурток, який у 1820-
30-х рр. відіграв значну роль у розвитку нової української літератури. Душею цього гуртка був
філолог Ізмаїл Срезневський. У 1831 р. він віддав “Український альманах” – збірку народних
пісень й оригінальних поезій, написаний харківськими поетами, а в 1833-38 рр. – шість випусків
“Запорожской старины”. Він нав’язав контакти з чеськими будителями, які у той час вели
перед у справі слов’янського пробудження. Срезневському належить безперечна заслуга у
впровадженні ідеї слов’янської єдності серед українських інтелектуалів.
      Романтичний напрямок в українській літературі аж до 1830-1840 рр. співіснував з
класичним. На відміну від польської і російської літератури, в українській не дійшло до
гострого конфлікту між класиками і романтиками. Але благодатний вплив романтизму
виявився у зруйнуванні тих вузьких жанрових рамок, які накладали на нову українську
літературу традиції класицизму. Згідно розуміння класиків, народна мова надавалися лише для
творів, написаних “низьким” жанром бурлеску і травестії (як “Енеїда” Котляревського). І лише
з приходом романтиків українські пооети і письменники почали пробувати себе у всіх
літературних жанрах. Григорій Квітка-Основ’яненко став засновником української прози. Один
ізпізніших послідовників Котляревського, Петро Гулак-Артемовський, хоча і продовжував
працювати у жанрі травестії, одночасно започаткував поетичні переклади з європейських
літератур. Провідний літератор серед малоросійської колонії у Петербурзі Євген Гребінка
виступав на захист права українських літераторів писати у рідній мові – право, в якому їм
відмовляли російські критики. Виданий ним у 1841 р. альманах “Ластівка” був першим
збірником, в якому усі українські літератори, як класицисти, так і романтики, писали виключно
українською мовою.
      Поряд з активними спробами етнографів й літераторів розширити інтелектуальні
горизонти українського світу, появляються перші фахові історичні праці. У 1822 р. у Москві
побачила світ чотирьохтомна “История Малой России” Дмитра Бантиш-Камінського, а у 1842-
1842 рр. – п’ятитомна “История Малоросии” Миколи Маркевича. Історичні і фольклористичні
дослідження заклали тверді підвалини під формування модерної української свідомості,
оскільки давали чіткі відповіді на питання про історичні коріння і культурну відмінність
української нації. Хоча цей літературно-науковий рух не мав організованої форми, однак
збирання   культурної    спадщини       створило   вийнятково   сприятливе   середовище   для
викристалізування національної самобутності українців – почуття, яке почало поступово
вигасати на межі XVIII i XIX століть.


      РОСІЙСЬКІ ТА ПОЛЬСЬКІ РЕВОЛЮЦІЙНІ РУХИ В УКРАЇНІ 1820-1830 РР.


      Більшість великих національних міфівсформувалисяу XIX ст., у добу романтизму. В
українській, російській і польській романтичній літературі вкорінився міф про Україну як про
втрачений рай,спокійний і богообраний край, “где никогда ничего не происходит”. Такий образ
напівсонної Малоросії різко контрастував з тим, що справді робилося в українських землях. З
часу їхньої інтеґрації у склад Російської імперії й аж до останніх днів її існування Україна
постійно було вогнищем великого соціального неспокою і політичних опозиційних рухів. У
1820-1830-х через українські землі пролягали дороги підпільних кур’єрів й емісарів з Парижу,
Петербурґу, Берліну, Відня і Кракова; тут діяли нелеґальні організації, поширювалися
віддруковані за їхніми межами революційні брошури й відозви, а також ходила місцева
“захалявна” література на зразок “Истории русов”.
      Перші таємні товариства на українських землях прибрали форму модних у тому часі
масонських лож. У 1818 р. такі ложі виникли у Києві (“З’єднані слов’яни”) та у Полтаві
(“Любов у істині”). Серед їхніх членів були відомі українські діячі Іван Котляревський, Василь
Капніст, Василь Лукашевич, а також пізніші лідери декабристського руху Павло Пестель,
Михайло Орлов і Михайло Бестужев-Рюмін. Хоча ці ложі діяли в Україні, їхня діяльність не
мала українського національного характеру. Ложі були клубами, де місцеві ліберали
обговорювали політичні питання. Однією з цілей, яку ставили перед собою організатори
перших таємних товариств в Україні, було втягнення малоросійського дворянства до
опозиційного всеросійського руху. Українські дворяни-масони не формулювали специфічно
національних вимог; чи не єдиним винятком був Василь Лукашевич, який виступав за
від’єднання України від Росії і прилучення її до Польщі. Цілком інший характер мали ложі, які
діяли на Правобережній Україні. Їхніми членами були польські шляхтичі, які не були пов’язані
з російським масонським рухом. Своєю головною політичною метою ці ложі вважали
відновлення незалежної польської держави, яка включала б у себе і Правобережну Україну.
      Багато із членів масонських лож в Україні ввійшли у склад декабристських організацій.
Україна поряд з С.-Петербургом стала основним полем діяльності декабристів – лише у цих
двох центрах декабристського руху дійшло до відкритого збройного виступу проти
самодержавства.   Ядром   декабристської   змови   в   Україні   стала   розквартирована   на
Правобережжі Друга армія, офіцери якої служили у Західній Європі під час наполеонівських
воєн. У 1821 р. в Тульчині, на Поділлі, утворилося Південне товариство декабристів, головою
якого був полковник Павло Пестель (Північне товариство виникло у Петербурзі роком пізніше,
у 1822 р.). Декабристські товариства мали розгалужену сітку впливів в Україні. Крім Тульчина,
Південне товариство мало свої осередки у Кам’янці і Василькові. У 1823 р. у Новгороді-
Волинському виникло “Товариство з’єднаних слов’ян”, очолене молодшими офіцерами
братами Борисовими.
      Серед змовників було чимало українців, потомків козацької старшини. Провідними
діячами декабристського руху були брати Матвій та Сергій Муравйови-Апостоли, які
виводилися з роду гетьмана Данила Апостола. З українських сімей походили засновники
“Товариства з’єднаних слов’ян” брати Борисови та Іван Горбачевський. Останній згадував, що
його батько розповідав йому про нещастя Малоросії, а сам він не раз побивався над долею своєї
батьківщини. Інший лідер декабристів, російський поет Кіндрат Рилєєв оспівував у своїх
поемах героїчну боротьбу Северина Наливайка, Богдана Хмельницького та Івана Мазепи.
      Але, як і у випадку з масонськими ложами, декабристський рух на загал проявляв
байдужість до політичного майбутнього України. Підготований Пестелем проект конституції
під назвою “Руська правда” був пройнятий централістським духом і не визнавав за націями, які
замешкують Російську імперію, права на окреме політичне існування (вийняток робився лише
для поляків і євреїв). Щодо українців, то Пестель зараховував їх до “корінного російського
народу”. Подібно ж Рилєєв твердив, що кордони Польщі починаються там, де кінчається
малоросійське наріччя; де ж простий народ говорить названим наріччям, там уже Росія.
Чутливішою до реґіональних відмінностей Російської імперії була програма Північного
товариства, викладена у Конституції Микити Муравйова. Вона передбачала поділ Росії на
тринадцять федеративних штатів. Два з них – Чорноморський зі столицею у Києві та
Український зі столицею у Харкові – співпадали територіально з колишньою Гетьманщиною та
Слобідською Україною.
        Хоча й не існувало окремого українського декабристського руху, але декабристський рух
в Україні мав певні специфічні риси, які відрізняли його від руху в Росії. Найвиразніше це
проявлялося у діяльності “Товариства з’єднаних слов’ян”. Діяльність цього товариства в
Україні набрала особливого характеру, зумовленого ліберальним інтелектуальним кліматом
краю Члени товариства проживали серед змішаного населення західної окраїни Російської
імперії – Волині – і тому були особливо свідомі багатонаціонального характеру Росії, а також
різноманістності слов’янського світу. Їхній патріотизм і національне чуття проявилися у
панславістській ідеології. Програма Товариства, написана офіцерами братами Борисовими,
ставила за мету не лише усунення самодержавства і кріпацтва, але й утворення
загальнослов’янської республіки. “Об’єднати разом усі слов’янські покоління і зробити їх
вільними, – писав один із братів Борисових, – здавалося мені блискучою справою, бо я думав
через це доставити щастя не лише моїм співвітчизникам, а й іншим народам”. На відміну від
інших декабристських організацій, Товариство з’єднаних слов’ян відрізнялося більш
демократичним характером своєї програми.
        Восени 1825 р. після тривалих переговорів воно з’єдналося з Південним товариством,
перетворившись у філію останнього. Об’єднання з Південним товариством привело до
перемоги централістської програми. Деякі українці та члени таємних польських організацій
намагалися переконати Пестеля визнати окремі права України і Білорусії. Однак Україна
залишилася мертвим звуком у політичних програмах російських декабристів.
        Через два тижні після невдалої спроби повстання декабристів у Петербурзі 14 грудня
1825 р. відбулося повстання Васильківського піхотного полку в Україні під проводом Сергія
Муравйова-Апостола. Розправа царського уряду з обидвома повстаннями призвела до повного
розгрому декабристського руху. Тим не менше, українські декабристи залишили помітний слід
у розвитку політичної думки в Україні. Висунута ним ідея федеративної слов’янської держави
знайшла відображення і дальший розвиток у політичних програмах українського визвольного
руху.
        На відміну від Лівобережної України, Правобережжя не підлягало довший час
реформам, які б ставили собі за мету тіснішу інтеграцію цього краю у склад Російської імперії.
Петербург мовчазно визнавав “польський” характер Правобережної України і залишив
практично незмінними права і привілеї місцевої польської шляхти. Значна частина
правобережних шляхтичів були потомками українських родів, сполячених після прийняття
католицької віри у XVII-XVIII cт.Але їхній патріотизм не мав локального характеру, як серед
дворянства Лівобережної України. Вони мріяли про відновлення Речі Посполитої з-перед 1772
р. Тому у першій третині XIX cт. Правобережна Україна була тереном активного польського
руху.
      Від часу повстання Костюшки цей рух переживав глибокі ідеологічні зміни. Ідеали
старої шляхетської Польші були замінені загальноєвропейськими реводюційними лозунгами
“рівності, свободи і братерства” – з тим, однак, що рівноправність мала поширюватися не лише
польську шляхту, але й на всі інші верстви і народи. Разом з тим змінилася роль “східних
кресів”. У порівнянні з загальним занепадом громадського і культурного життя в австрійських і
пруських заборах, “креси” стали центром нової польської культури.
      Польська панівна верства перш за все скористалася зі своєї гегемонії у галузі освіти.
Віленський університет став найбільшим освітнім осередком не тільки на колишніх польських
землях, але й у всій Російській імперії. У 1809 р. у гімназіях і школах Віленського освітнього
округу вчилося більше школярів, аніж у 4 разом взятих російських шкільких реґіонах.
Правобережні землі входили у склад Віленської шкільної округи. Однак місцева шляхта не
дуже охоче відправляла своїх дітей на навчання до Віленського університету. Вона воліла
розвивати свої власні елітарні навчальні заклади. Завдяки старанням куратора віленської округи
князя Адама Чарторийського та його помічника, поміщика з Київщини Тадеуша Чацького, весь
край покрився сіткою середніх шкіл, які виховували учнів у польському національному дусі.
Вінцем їхніх заходів було заснування у 1805 р. ліцею в Кременці на Волині. Кременецький
ліцей з його багатою бібліотекою і різними допоміжними установами здобув собі славу
“Волинських Афін”.
      Усі ці заходи ніяк не зачіпали місцеве українське селянство. Ще до розпаду Польської
держави воно було майже поголовно закріпаченим. Після приєднання Правобережжя до
Російської імперії його становище зовсім не змінилося. У народній пам’яті ще жила згадка про
козацькі часи й польсько-українські антагонізми. У 1820-30 рр. Правобережна Україна стала
ареною масових селянських повстань, очолюваних легендарним Устимом Кармелюком.
Повстанці атакували поміщицькі маєтки на Поділлі і розподіляли між собою й іншими селянами
панське добро. Хвиля повстань припинилася щойно зі смертю Кармелюка у 1835 р.
      Російська адміністрація нічого не робила для того, щоб з допомогою українських селян
поборювати польські національні аспірації. Натомість польські змовники були свідомі, що без
підтримки народних мас їхня боротьба з самодержавством приречена на поразку. Ці настрої
якнайточніше передав поет Зигмунт Красіцкий, який у своїх “Псалмах майбутнього” (1845)
писав, що спасти Польщу може “єдине тільки, єдине чудо: з польською шляхтою – польський
люд”. Їх не зупиняла та перешкода, що місцеве населення розмовляє не польською, а
українською мовою. Мовні відмінності вони вважали лише різницею у діалектах, які не мали
самостійного політичного значення. Серед вихованців Кременецького ліцею виникла т. зв.
українська школа у польській літературі, у творах якої виразно проявилося романтичне
захоплення Україною, її природою та історією. Головними представниками цієї школи були
польські поети Богдан Залєський, Северин Гощинський, Юліуш Словацький; деякі з них – як
Тимко Падура, Антін Шашкевич і Спиридон Осташевський – навіть силувалися писати свої
твори українською мовою. Основу політичної ідеології цього гуртка становив міф про колишню
Річ Посполиту як про ніби-то братній союз трьох народів – польського, литовського й
українського. “Українська школа” створила фантастичний образ Вернигори – українського
козака, який прагне служити братерському польсько-українському союзу проти деспотичної
Москви.
      Нереальність розрахунків польської шляхти на підтримку українських мас проявилася
сповна під час польського повстання 1830-1931 рр. Командуючий російської армії на
Правобережній Україні фельдмаршал Сахен у травні 1831 р. закликав місцевих селян вступати
у новосформовані козацькі загони, обіцяючи відновлення козацтва. Малоросійський генерал-
губенатор Микола Репнін сформував вісім загонів по 1000 чол. у кожному. Російський уряд
заохочував селян з Правобережної України арештовувати своїх поміщиків і передавати їх владі,
назаміну за це селянству було обіцяно звільнення від поміщиків.
      Селянство з ентузіазмом відгукувалося на заклики російської влади, видаючи їй
польських повстанців. Але російський уряд не виконав всіх обіцянок. Після розгрому повстання
шість козацьких полків було перетворено на регулярні військові полки, два інші переведено на
Кавказ. Козаків, які протестували проти цього, було суворо покарано. Князь Репнін, що
настоював на відновленні козацтва, був звинувачений в українському сепаратизмі і 1834 р.
звільнений зі свого посту. Царський уряд закрив Віленський університет та Кременецький
ліцей, створивши на їхній базі 1834 р. Київський університет. У 1839 р. на Правобережжі було
скасовано церковну унію, а всіх греко-католицьких віруючих насильно перевели у православ’я.
      Основним об’єктом репресій стала польська шляхта. Спочатку російська адміністрація
думала про депортацію цієї чисельної верстви у Сибір чи на Кавказ, але це виявилося
неможливим. Тоді Петербург вдався до іншої тактики – декласації, тобто позбавлення
шляхтичів їхніх станових прав і привілеїв. Протягом 1832-1850 рр. бл. 340 тис. безземельних
шляхтичів було виключено з родословних книг й або перетворено в селян, або вислано у місто.
Ті, що залишилися у селах, майже повністю розчинилася у місцевому селянському середовищі і
зукраїнізувалася.
      Невдача 1830-1831 рр. та російські репресії не зупинили польських революціонерів.
Центр їхньої діяльності був перенесений в еміграцію. У Парижі вона зосереджувалася навколо
фігури Адама Чарторийського, який став “некоронованим королем” польської еміграції.
Україна далі продовжувала займати вагоме місце у програмних цілях польського
незалежницького руху. Радник Чарторийського Францішек Духінський був автором теорії, яка
доводила расову спорідненість поляків й українців і в той же час заперечувала слов’янський
характер російського народу. Він стверджував, що росіяни, як потомки кочових народів, ближчі
до фінів і татарів, аніж до білорусів й українців. Майбутні польсько-українські стосунки, на
думку Духінського, мали б будуватися за зразком Гадяцької угоди 1658 р., тобто перетворення
Польсько-Литовської Речі Посполитої у федерацію трьох держав – Польщі, Литви й України.
      Якщо діяльність паризької еміграції зосереджувалася на пошуку підтримки з боку
західних держав, то польська революційна група “Молода Польща” у Швейцарії займала більш
радикальну позицію. У середині 1830-х рр. вона вислала одного із своїх лідерів, Шимона
Конарського, на Правобережну Україну з метою налагодити тісніші зв’язки між патріотичною
польською шляхтою і місцевим українським селянством. У 1835-1837 рр. Конарський створив
цілу сітку конспіративних організацій у Києві, Бердичеві, Житомирі, Крем’янці та інших містах
Правобережжя. Його діяльність була викрита, і в 1839 р. він був розстріляний у Вільні.
      Відповіддю російської влади було дальше посилення репресій. Щоб послабити позиції
польської шляхти, у 1847-1848 рр. київський генерал-губернатор Бібіков провів т.зв. інвентарну
реформу. Нові інвентарі правила обмежували панщину до трьох днів; поміщики не мали права
самовільно здавати селян у рекрути або засилати на Сибір, втручатися в особисте життя своїх
підданих і карати їх без суду. Реформи полегшили становище українського селянства, але
польським поміщикам завдяки своїм впливам вдалося у припинити дію цих нововведень.
Ніколи утиски над селянами Правобережжя не були такими сильними, як у ті часи. У
результаті, між 1845 і 1848 рр. на Правобережній Україні було зафіксовано 55 селянських
повстань.
      Правобережна Україна протягом 1830-1840-х рр. була полем битви між російськими і
польськими впливами. Обидві сторони сходилися між собою у запереченні прав українського
народу на вільний самостійний розвиток. Але сам факт, що Правобережжя стало тереном
взаємного поборювання польських і російських впливів, не дозволив перетворити українське
питання у внутрішню проблему Російської імперії. Ця обставина мала винятково важливе
значення для дальшого формування українського національного руху.


                         КИРИЛО-МЕФОДІЇВСЬКЕ БРАТСТВО:
            УКРАЇНСЬКА ВІДПОВІДЬ НА НОВУ ІМПЕРСЬКУ ІДЕОЛОГІЮ


      В українському національному відродженні 1820-х -1830-х рр. не було нічого такого, що
представляло б серйозну загрозу для Російської імперії. Українські патріоти – літератори,
збирачі фолькльору, укладачі історії та граматики – зберігали лояльність до царя і до Росії, а
свою діяльність на ниві національного відродження поєднували зі службою у російських
державних установах. Тому не дивно, що після польського повстання 1830-1831 рр. російський
уряд мав намір з допомогою національно-культурного руху в Україніперебороти польські
впливи на Правобережжі.
      Свідоме використання українського руху в своїх утилітарних цілях було одним із
проявів нового курсу в російській політиці. До моменту з повстання 1830-1831 рр. Петербург не
приділяв великого значення національному питанню. Від початку XVIII ст. аж до 1820-х рр.
російська імперська модель засновувалася на традиційному визначенні громадянства: від
громадянина вимагалося вірнопідданого виконання свїх обов’язків та безумовної лояльності до
царя. Його віросповідання чи національна приналежність не бралися до уваги. Від часів Петра
I аж до Олександра I серед російської політичної, культурної і наукової еліти було чимало
іноземців та осіб неросійського походження (балтійських німців, нових українських дворян,
польських шляхтичів і т.п.). Багато з них після довгих років служби у Петербурзі й Москві так і
не навчилися розмовляти російською мовою. У цьому не було потреби: мовою петербурзького
двору була французька, а частина провінційного дворянства розмовляла німецькою.
      Повстання 1830-1831 рр. на прикладі польської шляхти показало, що стара імперська
модель громадянства не є надійною. Тенденції до заміщення чужинців на російських дворян в
імперському оточенні проявилися ще в останні роки правління Олександра I. Але справжньої
сили вони набрали у 1830-х рр., за правління Миколи I (1825-1855). Головним ідеологом нового
курсу став міністр народної освіти граф Сергій Уваров. Він запропонував оперти російську
державність   на   трьох   принципах:   “самодержавство,    православ’я,   народність”.   Було
незрозумілим, однак, як провести принцип “народності” у державі, де російською мовою
розмовляє менш як половина населення. Уваров пропонував розв’язати цю проблему простим й
ефективним способом – русифікацією іншої половини. Головним засобом для досягнення цієї
мети повинна була стати русифікаторська освітня політика. У першу чергу треба було
замістити іноземних професорів і вчителів на російських. Уваров не лише провів чистку
професорського складу, замінивши старших й іноземних професорівмолодими “руськими”
викладачами. Перед цим він висилав молодь на стажування у західноєвропейські університети,
щоб вона була більш фахово зайняті високі посади вуніверситетській адміністрації.
      Українські діячі були в числі тих, хто скористався з цих реформ. Максимович був
призначений ректором у віці 30 років за прямим розпорядженням Уварова. Іншим протеже
міністра освіти був Ізмаїл Срезневський. Вихованцями Максимовича і Срезневського були два
провідні діячі нової хвилі українського відродження – Пантелеймон Куліш та Микола
Костомаров.
      Але справа була не лише в особових призначеннях. Більш глибокий вплив мало
витворення іншого інтелектуального клімату, в якому могли прорости паростки нової
української ідеології. На момент проведення уваровських реформ імперський уряд не мав
готової російської національної науки і культури, з допомогою якої можна було б русифікувати
неросійське населення чи освічувати самих росіян. Нова, світська російська культура, яка
відрізнялася від традиційних народно-селянської та церковної культури, почала розвиватися
допіру у 1760-х рр. На початку XIX ст. вона все ще перебувала у стадії формування
літературної мови та свого культурного коду. До часу правління Миколи I нова російська, як і
нова українська культура, була позбавлена офіційної опіки. Російський двір довгий час був
космополітичним, надаючи перевагу західноєвропейським літературам і смакам. Прагнення
Миколи I змінити модель громадянства з імперської на національно-російську логічно вели до
потреби розвивати нову російську “високу” культуру.
       Українська та російська культури у 1830-х рр. творили складові частини одного потоку,
які тяжко було розчленити між собою. Вклад виходців з Малоросії у формування нової
російської культури був дуже суттєвим, тому почасти українці могли вважати цю культуру
своєю власною. Відповідно російський двір теж розглядав українську культуру як свою, доки
вона не виходила за межі лояльності до імперії. Тому підпирання російської культури неминуче
означало й розвиток культури української. Невідкладними цілями було формування
літературної мови, писання підручників з історії і т.п. – автоматично це вело до реалізації таких
самих завдань в українській культурі. Але чим динамічніше розвивалися обидві культури, тим
неможливішим ставало їхнє дальше нерозчленоване співіснування. Так, дослідження в галузі
історії неминуче ставили питання про час виникнення “малоросів” і “великоросів”, про місце в
їхній спадщині періоду Київської Русі і т.п.
       Головним ефектом 1830-х рр. стало прискорене вичленування української культурної
ідентичності з загальноруського потоку. Уособленням цього перевороту стало нове покоління
українських діячів, яке виступило на суспільну арену на межі 1830-х і 1840-х рр. Центральними
фігурами цієї генерації були Микола Костомаров, Пантелеймон Куліш і Тарас Шевченко. У
їхніх біографіях знайшли своє відображення збірні риси нового покоління українських
патріотів. Перш за все, на відміну від своїх попередників – нащадків козацької старшини – всі
троє відзначалися “низьким” соціальним походженням: Куліш походив зі сім’ї вільних селян,
Костомаров був позашлюбною дитиною російського поміщика й української кріпачки, а
Шевченко народився в сім’ї кріпаків і сам до 24 року життя був кріпаком. Іншою їхньою
спільною рисою було те, що якщо діячі першого покоління національного відродження
трактували свої літературні і наукові заняття як своєрідне хоббі, то для Куліша, Костомарова і
Шевченка їхня діяльність у галузі української культури мала, як би сказати, цілком фаховий
характер.
       Найвизначнішою постаттю у цьому тріумвіраті був Тарас Шевченко. У 1840 р. він видав
збірку своїх поезій під назвою “Кобзар”. Значення появи “Кобзаря” виходило далеко за
літературні рамки. Попри свої високі естетичні вартості, Шевченкові поезії відрізнялися своєю
мовою. Вони була не просто відтворенням народної мови; він творив її на основі трьох
українських діалектів (південно-східного, північного і північно-західного), елементів церковно-
слов’янської мови, а також мовного матеріалу ранішніх українських літературних творів.
Результат вирізнявся природністю і простотою звучання, що виказувало геніальність поета.
Шевченко тим самим поклав міцні підвалини під модерну українську літературу, а в ширшому
значенні – і під українську національну ідентичність.
      Ще більше значення мав політичний аспект його творчості. Найпліднішим під цим
оглядом були 1843-1845 рр., коли, після повернення в Україну, Шевченко написав свої
найбільш революційні поеми – “Сон”, “Кавказ”, “Великий льох”, “І мертвим, і живим...” та
“Заповіт”. Більшість із них він зібрав у своїй рукописній книжечці під назвою “Три літа”. Його
пристрасна поезія виходила за межі локального патріотизму та оплакування героїчного
минулого. Вона будила національні почуття і давала бачення майбутнього: якщо Україна у
минулому користувалася правами самостійої держави, то це мало служити достатніми
підставами для здобуття політичної незалежності у майбутньому.
      Основну вину за поневолення України Шевченко перекладав на Росію та російських
імператорів. Для Шевченка російські імператори – це тирани, які позбавили Україну свободи.
Ніколи раніше перед Шевченком українські інтелектуали не піднімали так сильно свої голоси
протесту проти Росії. Його поезія різко відкидала конформістську модель “малоросійства”, що
ґрунтувалася на ідеї нероздільності Малої і Великої Русі і лояльності до імператора.
      Іншою великою заслугою Шевченка було те, що в своїй творчості він поєднав два до
того часу розділені струмені козацької традиції – простолюдну і старшинську. Його ненависть
до соціальної несправедливості та його вболівання за волю і гідність простої людини
виводилося із його селянського походження. Але своїм інтелектуальним вантажем він
завдячував впливам українського дворянства, як завдяки їхнім писанням, так і особистим
знайомствам. Обидві головні верстви українського суспільства – і селяни, і дворяни –
знаходили в його поезії щось своє. Шевченковий заклик до одночасного національного і
соціального визволення став ідеологічним наріжним каменем модерної України.
      Шевченкова творчість становить водорозділ у розвитку української ідеї. Увесь пізніший
український національний рух у тій чи іншій мірі ідентифікував себе з Шевченком як своїм
духовним батьком. А його мученицька особиста доля послужила джерелом для витворення
сильного національного міфу, який надихав наступні покоління українських діячів.
      У 1846 р. Шевченко увійшов у склад таємної української організації, що називала себе
Кирило-Мефодіївським братством. Сама організація виникла трохи раніше, наприкінці 1845 –
на початку 1846 р. його ядро складало 12 чоловік; ще декілька десятків підтримувало з ним
зв’язки. Первісно товариство виникло навколо групи молодих людей, які у 1845 р. разом зі
студентами-товаришами відвідували у Київському університеті лекції Костомарова зі
слов’янської міфології. Вивчення народної творчості українців та слов’янських народів привело
Костомарова до висновку, що між ними є чимало спільного. “Українська пісня й неписана
словесність народу українського натхнули молоді уми в Києві спасенною думкою – видвигнути
свою націю із темряви”, – писав пізніше Куліш, а в своїй автобіографії додавав: “Християнство
та історія слов’ян були їм потрібні для великого сподвижництва”.
       Ідеологія Кирило-Мефодіївського братства була синтезою ідеї трьох рухів –
українського автономістичного, польського демократичного і російського декабристського в
Україні. Особливо сильним у його діяльності був християнський момент. Це відобразилося у
виборі патронів товариства – св.Кирила і Методія, які навернули слов’ян у християнство, формі
самої організації, що наслідувала старі українські церковні братства, та у програмному
документі кирило-мефодіївців – “Книзі битія українського народу”, автором якої вважається
Микола Костомаров. Центральним моментом у програмному документі Братства було
наполягання на необхідності здійснення християнських ідеалів справедливості, свободи і
рівності.
       Поєднання християнської і національної ідеї не було винаходом кирило-мефодіївців. Цю
формулу вони запозичили у польських інтелектуалів, передовсім з твору Адама Міцкевича
“Книги народу польського і пілігримства польського”, виданого у Парижі у 1832 р. Але
незважаючи на запозичення однієї з центральних ідей, “Книга битія...” була досить
ориґінальним документом. У ній розвивалася ідея українського месіанства: український народ,
найбільш пригноблений і зневажений, а заразом – і найбільш вольнолюбивий та
демократичний, звільнить росіян від їхнього деспотизму, а поляків – від аристократизму.
Федерацію слов’янських народів братчики уявляли собі на зразок стародавніх грецьких
республік або Сполучених Штатів Америки.
       Соціальна програма кирило-мефодіївців складалася з двох пунктів: скасування кріпацтва
та поширення освіти серед народу. Реалізація цих обидвох вимог була передумовою для
досягнення ширших політичних змін, які мали ґрунтуватися на принципах християнської етики,
ідеї панславізму і широко зрозумілого лібералізму – особистої свободи людей, незалежної від їх
особистого соціального статусу. Це були ідеї, за які українська нація, як твердили братчики,
боролася ось уже декілька століть.
       Кирило-Мефодіївське товариство було розгромлене жандармами за доносом студента
Олексія Петрова наприкінці березня – на початку квітня 1847 р. Спочатку у жандармів склалося
враження, що діяльність Товариства не становила серйозної політичної загрози. Шеф
жандармів граф Орлов у листі до Миколи I писав, що “общество было не более как ученый бред
трех молодых людей”. Більшість арештованих відбулися порівняно м’ягким покаранням,
відповідно до їхнього молодого віку і “дитячості їхніх задумів”. Найсуворіше був покараний
Шевченко, однак не за злочини, що були пов’язані безпосередньо з діяльністю братства. Миколу
I обурило те, що в окремих Шевченкових віршах містилися образливі натяки на його особу та
його дружину. Тому після завершення слідства Шевченка було віддано у солдати з забороною,
за особистим розпорядженням імператора, писати і малювати. Інші члени товариства були
засуджені на різні терміни ув’язнення, а після ув’язнення – на заслання у віддалені губернії без
права повернення в Україну. Окрім того, Кулішу, Костомарову і Гулакові було заборонено
займатися літературою.
      Історичне значення Кирило-Мефодіївського братства не можна оцінювати на основі
масштабів його діяльності. Його роль радше полягала в інтелектуальному внеску у формуванню
нової української ідентичності. До цього часу усі українські інтелектуальні явища були хоч і
своєрідним, але все ж таки відображенням російського інтелектуального життя. Досі українці
задовільнялися тими нішами, які створювала для них російська культура. Заповнюючи ті ніші,
вони водночас вносили свою коректуру у поняття “руськості”. Співвідношення між “Малою” і
“Великою” Руссю, що склалося на поч.XIX ст., слугувало готовою моделлю для асиміляції
інших народів – тобто реалізації уваровської формули “народності”. Вироблена ж кирило-
мефодіївцями ідея слов’янської єдості перебувала у рішучій опозиції до урядового панславізму.
Під ідеєю братерства слов’ян українські діячі 1840-х рр. розуміли у першу чергу союз двох
інших націй – української і польської (можна припустити, що цю ідею братчики запозичили з
т.зв. української школи у польській літературі). Ідеї зцентралізованої слов’янської імперії з
центром у Петербурзі вони протиставили ідею федеративної слов’янської республіки з
столицею у Києві. Тим самим вони наносили удар у найчутливіше місце уваровської концепції
народності.
      Зрозуміло, чому діяльність кирило-мефодіївців викликала таку різку реакцію з боку
офіційного Петербургу. Рівно ж можна зрозуміти, чому один із провідних лідерів російського
слов’янофільства Олексій Хом’яков відзивався про кирило-мефодіївців, як про малоросів,
заражених політичним безумством. Тяжко, однак, зрозуміти відгук володаря думок російської
ліберальної і прозахідно настроєної інтеліґенції Вісаріона Бєлінського. У листі до П. Аненкова
у грудні 1847 р. він писав про Шевченкові поеми:

      Роздратування Бєлінського викликало прагнення українських діячів 1840-х рр. писати
українською мовою. На його думку, літературною мовою освічених малоросіян мала бути
російська. Він вважав, що серед всіх слов’янських народів лише росіяни і ще можливо чехи
можуть   пишатися    великими    поетами.    Українською    мовою,   якою      розмовляє   лише
“малоросійська чернь”, не можуть писатися твори високої мистецької вартості. Він передрікав
цілковите зникнення цієї мови як природній наслідок входження України в Російську імперію.
      Провідні російські інтелектуали не мали найменшого сумніву щодо “російськости”
українських земель, і цей погляд співпадав з офіційною позицією російського самодержавства.
У таких умовах спроба Кирило-Мефодіївського товариства утвердити окрему від російської
українську ідентичність сприймалася всіма колами російського суспільства як національна
зрада. Суворе покарання братчиків стало як би пересторогою для всіх, хто насмілився б піти
дальше їхнім шляхом. Однак надання українській справі ореолу мученництва і жертвенності
лише посилювало її притягальність для наступних поколінь українських діячів.


                ПОЧАТКИ УКРАЇНСЬКОГО НАЦІОНАЛЬНОГО РУХУ
                         НА ЗАХІДНОУКРАЇНСЬКИХ ЗЕМЛЯХ


      З трьох держав, які наприкінці XVIII ст. ділили між собою спадщину Речі Посполитої,
Австрійська імперія під багатьма оглядами була найсильнішою. Західноукраїнські землі від
кінця XVIII ст. аж до моменту вибуху першої світової війни у 1914 р. постійно були предметом
територіальної суперечки між Росією й Австрією. На момент розподілу Польщі існувала
загроза, що вони підпадуть під владу Російської імперії. Російський гарнізон залишався у
Львові аж до 1769 р. Але загальний баланс сил передрішив питання про приналежність
західноукраїнських земель на користь Австрії.
      Офіційним     приводом    приєднання      Галичини   до   Габсбурзької    монархії   була
короткотривала приналежність у XIII ст. Галицько-Волинського князівства до Угорщини
(“корони св. Стефана”). Австрійські Габсбурги набирали землі для своєї корони не шляхом
завоювань, а династичними шлюбами. Землі корони св. Стефана” були удідичені таким же
способом, що давалоїм леґітимне права на спадщину Галицько-Волинського князівства.
      Власне Галичина становила більшу, східну частину Королівства Галичини і Лодомерії. Її
західну частину становили етнічні польські землі – Малопольщу – які у середньовіччя не
становили цілісності з Галицько-Волинським князівством. Окрім того, Волинь ніколи не входила
у склад Австрійської імперії. Тому Королівство Галичини і Лодомерії було цілковито штучним
утворенням, яке мало небагато спільного з історичними традиціями.
      Галичина була найбільшою провінцією Австрійської імперії. Але, як здається, Австрія
ніколи так і не змогла ефективно “проковтнути” цей кусок. Для австрійських чиновників й
інтелектуалів (навіть серед тих, які мали галицьке походження) Галичина на протязі всього XIX
ст. уявлялася як бідна, відстала провінція, “напів-Азія”, куди висилали їхніх колег-невдах, що
провинилися в адміністративній або військовій службі. Враження австрійських чиновників від
галицького суспільства безпосередньо після приєднання краю було наскрізь негативним. Вони
застали тут анархію і насильство правлячої польської шляхти та крайнє зубожіння і моральний
занепад простих жителів. Предметом найпершої турботи австрійського уряду в Галичині було
наведення порядку і соціальної дисципліни. Австрійська імператриця Марія-Тереза та її син
Йосиф II (1780-1790) провадили “модну” тоді серед європейських монархів політику
Просвітництва, основною засадою якої було узалежнення могутності держави від поширення
освіти та всеможливих свобод її підданих. Головним напрямком їх політики у Галичині було
ослаблення позицій польської шляхти як джерела державних смут і безпорядків.
      У 1779 р. був виданий імператорський наказ, який змушував поміщиків поводити себе з
селянами “по-людськи”. Йосиф II патентами 1781-1782 рр. проголосив звільнення селян від
особистої залежності від поміщиків і обмежив розмір панщини до 30 днів на рік. Були
проголошені й інші зміни на користь селянства: заборонено збільшення поміщицьких
землеволодінь за рахунок “прирізки” селянських земель, суд над селянами мав здійснюватися
не паном, а спеціально призначеним чиновником і т.п.
      Найголовнішим наслідком Йосифинських реформ було те, що вони не ліквідували
соціальний конфлікт між поміщиками і селянами, а лише перевели його в законні рамки. Хоча
селянські бунти раз-по-раз вибухали в Галичині, але у більшості випадків селяни у боротьбі з
поміщиками вдавалися не до вил і сокири, а до захисту закону. До середини XIX ст. у Східній
Галичині практично не було села, яке б не судилося зі своїм поміщиком. Зворотнім результатом
Йосифинських реформ став наївний монархізм селян та лояльність до Габсбурзької династії,
яка збереглася аж до кінця існування Австрійської імперії.
      Йосифінські реформи були зведені нанівець наступниками – Леопольдом II (1790-1792) і
Францем (1792-1835). Але вони залишили глибокий слід у Галичині. Хоча реформаторська
політика не мала національного виміру, найбільше скористалося з неї українське населення.
Місцеві жителі називали себе “русинами”. Вони розмовляли якщо й не тою самою мовою, що і
населення Підросійської України, то принаймні йому близькою і зрозумілою; співали пісні, де
згадувалося про Україну, козаків і т.п., але їм бракувало національного самоусвідомлення.
Практично всі українці були греко-католиками, а поляки – римо-католиками. У момент, коли
Галичина ввійшла у склад Австрійської імперії, Греко-католицька церква перебувала у стані
глибокого занепаду. Польська влада трактувала греко-католиків як другосортних підданих
надаючи очевидну перевагу римо-католицькій церкві. До 1777 р. греко-католицькі священики
навіть змушені були відробляти панщину.
          Становище греко-католицької церкви докорінно змінилося після австрійської анексії
Галичини. У 1774 р. Марія Тереза оголосила про свій намір “покінчити з усім, що могло дати
привід уніатам вважати себе гіршими від римо-католиків”. Було заборонено вживати термін
“уніат” як образливий. Церква була підпорядкована державі, а священики були прирівняні до
державних службовців. Були прийняті цілеспрямовані заходи щодо підвищення освітнього
рівня греко-католицького духовенства. До цього часу багато священиків ледве вміли читати
церковні книги, а вміння відправляти церковну службу вони переймали у батьків (греко-
католицьким священикам, на відміну від римо-католицьких ксьондзів, було дозволено
одружуватись і священича професія часто передавалася від батька до сина). У 1774 р. при
церкві святої Варвари у Відні було засновано греко-католицьку семінарію для навчання
руського духовенства (“Барбареум”). У 1783 р. її було переведено до Львова. Після скасування
ордену єзуїтів 1773 р. було закрито єзуїтську академію у Львові, натомість 1784 р. було
відкрито Львівський університет. При ньому з 1784 по 1805 р. діяв Руський інститут (“Студіум
рутенум”), де навчалися русини-студенти.
          Під впливом політики “просвіченого абсолютизму”, нових європейських течій,
політичних соціальних і культурних змін у Галичині з’являється перше покоління “будителів”.
Центром першої хвилі національного відродження став Перемишль, де навколо перемиського
владики-єпископа Івана Снігурського у 1820-30-х роках згуртувалося невелике коло
представників національно свідомої інтеліґенції. Вони приступили до створення початкових
шкіл для місцевого населення. З’являються перші граматики української мови Івана
Могильницького (1822), Йосипа Лозинського (1833), Йосипа Левицького (1834). Водночас
виходять друком перші збірки народної творчості – “Пісні польські і руські люду галицького”
Вацлава Залеського (1833), вихід якої для Галичини мав таке ж значення, як “Малороссийские
песни” Миколи Максимовича для Наддніпрянщини, збірка “Руське весілля” Йосипа Лозинського
(1835).
          На початку 30-х років на арену національного життя виступає нове покоління
інтеліґенції, вихованців Львівської семінарії, очолюваної “Руською трійцею” – Маркіяном
Шашкевичем, Яковом Головацьким та Іваном Вагилевичем. На відміну від старшого покоління,
яке було тісно пов’язене з церковними традиціям і старослов’янською церковною мовою,
молоді “будителі” прагнули впровадити в тогочасну літературу народну мову.
          Поява “Руської трійці” до певної міри було спричинене утворенням у Галичині мережі
таємних польських організацій, які після поразки повстання 1831 р. готували ґрунт для нового
національного виступу. “Руська трійця” була вхожа у ці конспірації, що, з одного боку,
надихало її патріотичними почуттями під впливом їхніх польських знайомих, з другого боку,
показувало їй байдужість або навіть ворожість польських конспіраторів до українських
національних потреб. Але найбільший ідейний вплив на молоду інтеліґенцію мало знайомство з
тогочасною європейською літературою, передусім – з творами чеського і словацького
національного відродження. Не дивно, що свій політичний ідеал діячі “Руської трійці” бачили у
слов’янській федерації.
      У 1834 р. Маркіян Шашкевич, Іван Вагилевич та Яків Головацький підготували
рукописний збірник “Зоря”. Однак його вихід був заборонений цензурою. Австрійська влада
боялася, що український рух, який зароджується у Галичині, може бути спрямований Росією
проти самої Австрії. Проти видання збірки виступила й греко-католицької ієрархія,
побоюючись, що її вихід поставить під сумнів лояльність духовенства та русинів до Відня
      У 1837 р., користаючи з м’ягкості цензури в Угорщині, Маркіян Шашкевич, Іван
Вагилевич та Яків Головацький видали у Будапешті збірку “Русалка Дністрова”. Збірка не
відзначалася високим літературним рівнем. Більшість із поміщених у ній матеріалів, як писав
Іван Франко, характеризувалися “незначним змістом” та “неясними думками”. Однак це не
заважало Франкові назвати “Русалку Дністрову” “явищем наскрізь революційним”. Її
революційність полягала у розриві зі старою традицією літератури церковно-слов’янської
мовою. Ця збірка ввела народну мову галицьких русинів у літературу і довела, що між їхньою
мовою і мовою українців з Російської імперії немає суттєвих відмінностей, а, отже, галичани і
наддніпрянці становлять один і той самий народ. Тому її поява стала віхою у розвитку
українського національного руху в Галичині.
      Видання “Русалки Дністрової” не обійшлося безкарно для її авторів. Ставлення
австрійської влади до діяльності Руської трійці найкраше передали слова тодішнього директора
львівської поліції: “Ми ледве даємо собі ради з однією нацією (поляками. – Я.Г.), а ці дурні
голови хочуть ще розбудити мертвопоховану руську націю”. Над трьома упорядниками
збірника було проведено слідство. Маркіян Шашкевич після висвячення на священика був
переведений в одну з дрібних парафій, де він, виснажеий працею та постійними злиднями,
помер у 32-річному віці, Якову Головацькому тривалий час не надавали сану священика, а Івану
Вагилевичу, щоб уникнути переслідувань, довелося перейти на протестантську віру. Тираж
альманаху був конфіскований, по Галичині й Україні розійшлося лише 200 примірників.
      Після розправи над “Руською трійцею” дальший поступ національного відродження
відзначався дуже скромними масштабами. У 1839 р. львівський митрополит Михайло Левицький
виступив з протестом проти ліквідації російським самодержавством греко-католицької церкви
на Волині. У 1841 і 1846 рр. у Відні вийшло два томи “Вінка русинам на обжинки”,
підготовлених і виданих братом Якова Головацького Іваном. Найяскравішим виявом проти
національного гноблення став памфлет Якова Головацького “Становище русинів у Галичині”
(1846).
          Справжнім подарунком долі для молодого українського руху стала невдача польських
конспіраторів підняти повстання проти Австрії 1846 р. Організатори повстання розраховували
на підтримку галицьких селян, обіцяючи їм звільнення від панських повинностей. Однак селяни
повернули свою зброю проти самих повстанців. Найбільш несподіваним було те, що
найбільшого розмаху селянські виступи набрали власне у польській частині краю. Польські
селяни (“мазури”) виловлювали своїх же “єдинокровних” шляхтичів-повстанців й віддавали
австрійській владі, або ж винищували їх самі.
          Польські повстанці вважали, що стали жертвою австрійської інтриґи, яка спрямувала
проти них гнів селянства ( ця теза ще й досі інколи повторюється польською історіографією).
Насправді ж, т. зв. мазурська різня 1846 р. засвідчила крайню слабкість польського
революційного руху у Галичині. Українське національне відродження теж не відрізнялося
силою, але вигляд слабкості свого суперника додавав надій на майбутнє.
          Нову тактику розвитку національного руху запропонував у своїй статті “Становище
русинів у Галичині” (1846) Яків Головацький. Стаття повна гострої критики полонізаторської
політики польських правлячих класів та вислужництва і злочинної байдужості верхівки греко-
католцької церкви до розвитку національної культури. Коли інші слов’янські народи
пробудилися до нового життя, галицькі русини, писав Яків Головацький, “під ласкавим
пануванням Австрії живуть без літератури, без часопису, без національної освіти, без шкіл, як
варвари”. Але його критика не торкалася австрійського уряду. Навпаки, у своїй статті
Головацький пропонував Відневі взяти національний розвиток галицьких русинів під свою
протекцію, у винагороду за їхню лояльність і непіддатливість на польські “революційні
махінації”. По відношенню до русинів Австрія повинна слідувати принципам політики Йосифа
II.
          За таким власне сценарієм власне розвивалисяподії в Галичині під час революції 1848 р.,
т. зв. весни народів. Саме тоді дійшло до остаточного розмежування між польським й
українським національними рухами. Незабаром після вибуху революції у Відні у Галичині 16
квітня 1848 р. була скасована панщина – на п’ять місяців раніше, аніж по всій Австрійській
імперії. Приводом для такої поспішності було бажання австрійського намісника графа Франца
Стадіона перехопити ініціативу і випередити польську шляхту, яка зі страху перед
повторенням різні 1846 р. готова була дарувати селянам волю.
          З проголошення політичних свобод першими скористалися поляки, які створили у
Львові свій політичний орган – Центральну Раду Народову – та приступили до формування
Національної гвардії. 2 травня 1848 р. у Львові була утворена перша русько-українська
політична організація – Головна Руська Рада. Вона очолювалась спочатку перемиським
єпископом Григорієм Яхимовичем, а пізніше – священиком о.Михайлом Куземським. У своєму
першому маніфесті вона оголосила, що галицькі русини є частиною великого українського
народу, який мав славне минуле і власну державу. Головною вимогою Головної Руської Ради
був поділ Галичини на українську і польську частини (провінції) з окремими адміністраціями.
Русько-український національний рух швидко поширився по всьому краю; були утворені 34
повітові ради, почалось формування загонів національної самооборони. Шукаючи натхнення в
славному історичному минулому, Головна Руська Рада відновила герб галицько-волинських
князів (золотий лев на голубому тлі) і прийняла синьо-жовтий прапор як національний стяг
українського народу.
      Русько-українські національні вимоги наштовхнулись на сильну опозицію з боку
польських політиків. Щоб розколоти єдність цього руху, вони створили на противагу Головній
Руській Раді нову організацію – Руський собор – та почали видавати газету “Днєвник Руський”
(редактор – Іван Вагилевич). Головна Руська Рада отримала підтримку з боку австрійського
уряду, який хотів опертися на галицьких русинів у боротьбі проти поляків. Віденська влада не
спішила задовільнити політичних вимог русинів, тому основні їхні досягнення обмежилися
культурною галуззю. Серед найбільших слід назвати з’їзд інтеліґентів (“Собор руських
учених”, 19 жовтня 1848 р.), участь у слов’янському з’їзді у Празі, відкриття у Львівському
університеті кафедри руської мови та літератури (її очолив Яків Головацький) та наукового
товариства “Галицько-Руська Матиця”, заснування газети “Зоря Галицька” (1848-1852).
      На початку листопада 1848 р. у Львові дійшло до сутичок між австрійськими загонами і
польською Національною гвардією. Австрійська артилерія відкрила вогонь по місту і завдала
йому важких руйнувань. Листопадові події поклали край революційному розвитку. Після
розправи з польським рухом австрійський уряд перестав підтримувати русько-українські
організації, і вони помітно підупали або й припинили (як Головна Руська Рада) своє існування.
      Однак, як у випадку з Кирило-Мефодіївським товариством на Наддніпрянській Україні,
діяльність Головної Руської Ради мала неперехідне значення для формування ідеології
українського національного руху в Галичині. З цього часу вимога поділу Галичини на дві
частини й утворення з українських земель Австрії окремої провінції розглядалося як
мінімальна політична програма галицьких українців аж до розпаду Австрійської імперії у 1918
р.
                                   ВІД СТАРОЇ ДО НОВОЇ УКРАЇНИ


          Серед істориків національних рухів модерної доби побутує думка, що у Західній Європі
модерний націоналізм був справою державних політиків, тоді як у Центральній і Східній
Європі саме поети, філологи та історики створювали національності1. Це твердження вдало
відображає особливість національних “недержавних народів”, що становили абсолютну
більшість у Центральній і Східній Європі. Втративши свою національну незалежність і стару
еліту, вони були позбавлені доступу до політичних важелів влади і відбудувались “знизу”,
завдяки цілеспрямованим зусиллям національно свідомої інтеліґенції. Чеські, словацькі,
українські та ін. будителі вважали, що їхні нації не вмерли, а лише приспані історією, іїх
треба“розбудити” і “відродити”.
          Національна еліта державних народів висміювала такі спроби як неприродні і
безперспективні. Однакпри цьому воназабувала, що її історія, культура і мова тежбули
“видуманими”. Насправді нації видрізнялися не за тим, чия історія, мова і культура
“натуральні”, а чиї – “видумані”. Члени кожної великої суспільної спільноти не можуть знати
один одного в лице, як ,скажімо, жителі одного села. Свою спільність вони можуть лише
уявити. Те, що відрізняє націю від інших “уявних” спільнот, є спосіб в який вона може бути
уявлена: як велика суспільна група, що базується на спільній літературній мові, уяві про
спільну культуру, традиції, територію й історію2. Формування усіх цих національних
характеристик стало безпосереднім заванням для декількох поколінь політичних і культурних
діячів.
          Заким національні будителі могли обнародувати переконливу концепцію своєї нації, їм
та їхнім попередникам доводилося жити і працювати у політичному і культурному просторі, що
був здомінований іншою, “історичною” (“державною”, “великою”) нацією. Як правило, вони
були позбавлені власних національних шкіл, національних організацій, видань і т. п. Тому
національні будителі творили свою культуру, користаючи з можливостей, які вони знаходили
серед, панівної нації. Це неминуче вело до переймання чужих концепцій, яких пробувано
пристосувати до будування власної національної ідентичності. Образно кажучи, розвиток
ідеології неісторичних націй на перших порах нагадував життя личинки у чужородному тілі,
поки ця личинка могла набрати власного тіла.

      Визнання цього факту веде до цікавого і досить парадоксального висновку, що творення
“неісторичних” націй було одним з аспектів перетворення чи руйнування інших, “історичних”
націй. Як твердить Роман Шпорлюк,
             “кожне національне творення є між-національним процесом.., як процес
      перетворення старої (“великої”) нації в дві або й більше націй, включно зі старою, яка
      зберігаючи старе ім’я, насправді стає новою спільнотою. З цієї точки зору, історія
      творення України, Словаччини чи Чехії є аспектом історії перетворення відповідно
      Польщі і Росії, Угорщини, Австрії/Німеччини”3.


      Унікальність українського випадку полягала в тому, що українські національні будителі,
будуючи свою модерну націю, руйнували зразу декілька старих. У політично-територіальному
відношенні Україна з кінця XVIII ст. була поділена між Австрійською і Російською імперіями.
З точки зору культурного домінування, на її території перехрещувалися польські і російські
впливи, а в окремому реґіоні, на Лівобережжі, існували ще й залишки малоросійської
(козацької) нації. З заперечення політичних і культурних впливів старих націй (але заперечення
у геґелівському сенсі, як відкидання одних елементів й успадкування та перетворення інших)
проходило становлення молодого тіла модерної української нації.
      Найстарішим з цих впливів був польський. До останньої чверті XVIII ст. більша частина
українських етнічних земельперебувала у складі польсько-литовської Речі Посполитої. Навіть
після втрати політичної незалежності польська шляхта зберігала свої політичні і культурні
впливи на Правобережжі на протязі всієї першої половини XIX ст., тоді як у Галичині вона
зміцнила свої позиції.
      Козацько-український рух у ранньоновітні часи (XVI-XVII ст.) мав сильно виражене
антипольске спрямування. Воно зберігалося впродовж усього національного відродження XIX
ст. Але попри те його провідна верства – козацька старшин та її потомки – успадкувала певні
політичні та культурні концепції старої Речі Посполитої і спробувала пристосувати їх до нової,
російської реальності. У момент приєднання до Росії (1654 р.) вона намагалася оформити свої
стосунки з Москвою на основі договору з російським царем, подібно до того, як польська
шляхта домовлялася зі своїм королем. По-друге, федеративна структура польсько-литовської
держави давала їм готову формулу того, як вони уявляли собі статус своїх земель у складі Росії
– як частини російсько-української (“руської”) держави, де українській частині будуть
гарантовані автономні права. Козацька старшина виявилася особливо впертою у захисті своїх
станових прав, вимагаючи їх у тому обсязі, який мали польські шляхтичі, але не російські
дворяни. Несумісність засвоєних старих польських моделей з новою російською дійсністю
довший час служив однією з основ руху потомків козацької старшини за збереження
автономного статусу своїх земель у складі Російської імперії.
        Рух українських автономістів вигас у перших десятиліттях XIX ст. Але з того часу
польські впливи починають діяти на українських інтелектуалів в інший спосіб, оскільки
змінювався сам образ Польщі. Лорд Актон писав про розділи Польщі як про


                 “акт безглуздого насильства, вчиненим з відвертою зневагою до не лише
        народних почуттів, але й до публічного права. Вперше в новітній історії була придушена
        велика Держава, і ціла нація розділена між своїх ворогів... З цього часу існувала нація,
        яка вимагала свого об’єднання у Державу – душа, яка як би блукала у пошуках тіла, щоб
        у ньому розпочати життя заново; і вперше почуто крик, що влаштування Держав є
        несправделивим – що їхні кордони є неприродніми, і що цілий народ був позбавлений
        свого права становити незалежну спільноту”4.


        Національні будителі “недержавних народів” приміряли польський приклад на свою
мірку, стверджуючи, що їхні народи теж мають свою мову, культуру і власну “душу”, яка так
само блукає у пошуках власного тіла – національної держави. Коротко кажучи, польский
приклад підкріпляв політичні моменти в ідеології національних відроджень і спонукав їхніх
лідерів думати не лише у мовно-культурних, але й у політичних категоріях.
        Але на цьому справа не кінчалася. Впливи Заходу на польське суспільство
зреволюціонізували нове покоління польської еліти, замінивши ідеали старої шляхетської
Польші загальноєвропейськими лозунгами “рівності, свободи і братерства”. Князь Меттерніх,
один із архітектів монархічно-реакційного порядку у післянаполеонівську добу, дуже чітко
передав дух польського націоналізму, ствердивши, що “польськість – це революція”.
        Тому політична модель польського руху доповнювалася його сильним демократичним
спрямуванням. Це робило її особливо привабливою для національних будителів у Центральній і
Східній Європі.Польський рух дотикав українських патріотів безпосередньо, оскільки у великій
мірі відбувався на колишніх “східних кресах” Речі Посполитої. Його впливи на Шевченка,
Шашкевича й інших українських патріотів є очевидними. З іншого боку, польські
революціонери самі шукали шляхів до українського серця, як це показує приклад української
школи в польській літертатурі чи польських конспірацій в Галичині. Та існувало одне маленьке


“але”, яке не дозволило українським діячам, попри всю привабливість польської моделі,
розчинитися у польському революційному середовищі. Польські демокративважали українців,
литовців і білорусів частиною “польської” нації, тому ставилися до спроб відродити культури і
літературну мову цих народів як до непотрібної забаганки; говорити ж про їхню політичну
самостійність здавалося найдикішою фантазією.
          Подвійність польських національно-політичних стандартів – одних по відношенню до
себе, інших по відношенню до інших – охолодило бажання українських діячів і зробило їх
глухими до закликів боротися “за вашу і нашу свободу”. Вони сприйняли модель польського
націоналізму, але справедливо вирішили пристосувати її для побудови модерної України, аніж
добиватися відновлення “історичної Польщі”.
          Польське повстання 1830-1831 рр. та його наслідки зіграли велику роль у розвитку
українського руху. У Галичині воно привело до глибокої тріщини у польсько-українському
союзі, що щойно почав складатися. Реакцією на цей розрив стала поява покоління “Руської
Трійці”. Спроба російського самодержавства скористатися з українських діячів для поборення
польських впливів у “Південно-Західному краї” після 1831 р. відкрила нові можливості для
українського національного відродження у підросійській Україні. Завдяки цьому між 1830 і
1840-ми рр. відбувається величезний стрибок у розвиткові українського національного руху.
          Повстання 1830-1831 рр. було вдалим прикладом, як один націоналізм провокує і
розбуджує інший. У момент вступлення у новітню добу росіяни не розв’язали своєї власної
проблеми національної ідентичності. Як влучно висловився Роман Шпорлюк,якщо на початку
XIX ст. поляки були нацією без держави, то росіяни були державою без нації5. Росія стала
багатонаціональною імперією ще до того часу, як сформувалася модерна російська нація . Не
так було на Заході, де творення імперій відбувалися хронологічо і територіально окремо від
процесу творення національнї держави (як правило, західні метрополії і їхні колонії були
розділені морями або континентами). Натомість росіяни завойовували сусідні й етнічно чужі їм
народи, не будучи самі певні, що таке власне “Росія”, а що є лише територіями під російським
пануванням.
          Російська династія виводила свої коріння від правителів Київської Русі. Тому вона
вважала всі землі, що колись належали їй (в т.ч. українські), частиною своєї історичної
спадщини. “Збирання руських земель” було однією із нав’язливих ідей московських царів і
петербурзьких імператорів. Приєднання, а згодом інтеграція України у тіло російської імперії з
їхньої точки зору виглядало як повернення собі втраченої колись вотчини6.




        Парадокс полягав у тому, що українці самі сильно спричинилися до формування цього
погляду. Існувало декілька причин, чому вихідці з Малоросії так охоче приймали участь у
будуванні ідеологічних основ “руської” нації. Назва “Русь” від часів Середньовіччя не мала
виключно етнічного навантаження, а часто вживалася як синонім православ’я. Гострий
польсько-український конфлікт XVII ст.мав сильне релігійне підложжя, і тому для української
духовної еліти природньо було шукати підтримки у православної Москви. Релігійні пов’язання
у значній мірі визначили й політичну орієнтацію. Не останню роль відіграла та обставина, що
Росія наприкінці XVIIIст. завдала поразки двом історичним ворогам України – Польщі і
Кримському ханству. Українські (“малоросійські”) інтелектуали і чиновники мали всі підстави
вважати Російську імперію “своєю” батьківщиною, оскільки її зростання було в їхніх інтересах
й оскільки своєю відданною службою вони мостили шлях цій імперії до світового тріумфу.
Багато з них оплакували долю своєї козацької України, але вважали, що повернення до
минулого неможливе.
        Це тривало так довго, поки Російська імперія не опинилася перед викликом нових
прозахідних політичних ідеологій та потреби модернізації свого суспільно-політичного й
господарського ладу. Наполеонівські війни та польський революційний рух разом з
поширенням ідеології романтизму змінили триб мисленняукраїнських інтелектуалів. Українські
діячи вирішилитворити нову українську ідеологію не на тих розв’язках, які пропонувала стара
еліта, а на народній основі.
        Таке рішення мало драматичні наслідки. По суті, молоде покоління українських
інтелектуалів добровільно відтинало від себе стару спадщину й почало будувати національну
культуру заново. Найбільш показовим з цієї точки зору видається питання витворення нової
літературної мови. На зламіXVIII і XIX ст. такою мовою для старої української еліти була
церковнослов’янська. На відміну від російського варіанту цієї мови, в її структурі та лексиці
відчувався сильний вплив місцевої говірки різних верств українського суспільства, у т.ч.
народно-селянські елементи. Як засвідчила творчість українського філософа Сковороди, нова
українська літературна мовамала всі підстави розвинутися як природній синтез цих двох
струменів. Однак українські інтелектуали переших десятиліть XIX ст. надали перевагу більш
радикальніймовній “котляревщині” над сковородинською формулою. Старе мовне ядро не
послужило основою для формування абстрактних і специфічних понять, як це було у випадку з
російською й чеською мовами7. У результаті такого розриву традиції сучасний український
читач має набагато більше труднощів у читанні й розумінні пам’яток староукраїнської
літератури, аніж сучасний англійський читач – у читанні й розумінні Шекспіра.



      Втрата “руськості” стала набуттям “українськості”. Опертя на народну основу було
єдиною можливістю втримати національну ідентичність в умовах, коли стара еліта швидко
асимілювалася. Цей вибір мав іншу дуже вигідну сторону: мова, народна творчість й історична
традиція українського народу відрізнялися від аналогічних якросійських, так і польських
національних ідентичностей.. Таким чином, українські діячі одержали ефективний засіб
ідентичності, що відмежовував їхню націю одночасно від двох найближчих сусідів. Нову
формулу    української   нації   висловили   діячі   Кирило-Мефодіївського   товариства,   які
протиставляли демократичність українського народу російському деспотизму й польскому
аристократизму. Таке формулювання символізувало кінець “личинкового періоду” у розвитку
українського національного відродження.Воно більше не могло розвиватися у чужих тілах
польської і російської націй, ані в перестарілій формулі “руськості”.
      На протязі перших п’яти десятиліть XIX ст. у підросійській й підавстрійській частині
українських земель виникла нова концепція української національної ідентичності. Поки що
вона мала тільки силуінтелектуальної формули. Нічого не передвіщувало, що вона набуде
якого-небудь більшого політичного значення. Швидше навпаки – серед усіх існуючих на той
час рецептів політичної перебудови Східної Європи вона, здавалося, мала найменше шансів. І
лише під впливам поступового, але неупинного занепаду старого режиму, вона виплила на
поверхню як реальна можливість.
             РОЗДІЛ 2. ЗІ СЕЛЯН - У НАЦІЮ: НЕЗАВЕРШЕНИЙ ПРОЕКТ


     СОЦІАЛЬНО-ЕКОНОМІЧНІ ЗМІНИ У ПІДРОСІЙСЬКІЙ УКРАЇНІ У ДРУГІЙ
                                      ПОЛОВИНІ XIX СТ.
      Період політичної реакції в Україні після розправи над членами Кирило-Мефодіївського
товариства не був тривалим. У середині 50-х років у Російській імперії розпочався період
реформ, які сприяли загальному пом’якшенню і лебералізації царського режиму. (Терміни
“відлига” і “гласність” вперше були вжиті саме у цю епоху). Реформи були вимушеним кроком,
на який повинно було піти самодержавство під натиском загальної кризи системи та загрозою
революційного вибуху.
      Безпорадність централізованої системи управління з особливою наочністю проявилася у
часи Кримської війни (1853-1856), в якій Росія зазанала нищівної поразки. Однією з ознак
кризи стала активізація народних рухів. Навесні 1855 р. вісім повітів України були охоплені
масовими виступами, які ввійшли в історію під назвою Київської козаччини. Рухи виникли у тій
місцевості, де жила пам’ять про козацькі традиції. Російський уряд видав з приводу війни
маніфест, в якому закликав усіх підданих вступати до війська. Оголошення маніфесту дало
українським селянам привід думати, що їх закликають у козаки і звільняють від панської
залежності. Селяни чинили опір будь-яким спробам повернути їх назад у кріпацтво.
      Безпосередній поштовх реформам дала смерть царя Миколи I (1855). На російський
престол вступив Олександр II. О.С.Хом’яков, один з провідних російських слов’янофілів,
поздоровляв своїх товаришів з новим царем-реформатором, переконуючи їх у цьому такими
словами:


             “У Росії добрі і погані правителі чергуються через одного: Петро III – поганий,
      Катерина II – добра, Павло I – поганий, Олександр I – добрий, Микола I – поганий, цей
      [Олександр II] буде добрим!”.


      Певний сенс у цьому був: жорстока централізована політика імперського уряду завела
Росію у глухий кут. Вийти з нього можна було лише з допомогою реформ. Тому Олександр II
почав з лібералізації політичного курсу. 19 березня 1856 р. був виданий маніфест про
закінчення Кримської війни, а вже 31 березня новий імператор оголосив про свій намір
ліквідувати кріпосне право (“краще зверху, ніж знизу”). Відміна кріпосного права була
проголошена маніфестом від 19 лютого 1861 р. 1861-1866 рр. була здійснена реформа суду
(введено змагальний процес за участю адвоката і прокурора та запроваджено інститут
присяжних), утворено земства та проголошено скасування цензури. У 1874 р. була проведена
остання реформа – військова, яка замінила рекрутство загальною військовою повинністю і
сильно скоротила терміни військової служби.
      Суспільно-політичні реформи 1860-1870-х років відкрили шлях для запізнілої
індустріалізації. Аграрна реформа 1861 р. вивільнила селян від особистої залежності,
прискоривши формування ринку вільної робочої сили. Потенційно, цей ринок був дуже ємким:
незадовго до звільнення, у 1853 р. селяни-кріпаки становили трохи більше половини населення
у Київській, Волинській і Подільській губерніях і приблизно третину у Чернігівській,
Полтавській і Катеринославській губерніях. Лише у Херсонській губернії їхнє число було
незначним (6%).
      Реформа проводилась у першу чергу в інтересах поміщиків. Взамін за одержану у своє
володіння землю селяни повинні були виплачувати поміщику компенсацію грошима або
відробляти повинності. Виплата селянами компенсації боргів була розтягнута на 48 років. Ціна
землі свідомо була завишена; тому селянству довелося заплатити поміщикам на 50% більше її
справжньої вартості. Нарешті, існували цілі категорії кріпаків, які взагалі не одержали землі.
      Реформа 1861 р. породила сильний голод на землю в селі. Він загострювався швидким
демографічним ростом сільського населення. У результаті аграрне перенаселення стало однією
із найхарактерніших ознак господарського стану українського села у пореформленні
десятиліття. У 1914 р. із 9,5 млн. жителів українських сіл 6 млн. були потомками кріпаків. Вони
жили на тих самих 4 млн. десятинах землі, що у 1860-х роках належало вдвічі меншому числу
їхніх предків. А 7 тис. російських і польських поміщиків жили на 7,5 млн. десятинах землі.
      Земельний голод гнав селян на пошуки заробітків. Їхня праця знаходила використання,
зокрема, на Півдні України, де до кінця XIXст. завершилося освоєння степових земель, та на
цукрових підприємствах Правобережжя і Харківської губернії. Виробництво цукру зростало
особливо швидкими темпами: у 1863 р. з 26 тис. тон до 320 тис. тон у 1890 р. Збільшення
виробництва стало можливим у першу чергу завдяки застосуванню нової техніки. Цукрова
промисловість, яка раніше була заняттям правобережних поміщиків Бобринських, Браницьких,
Потоцьких та ін., перейшла наприкінці XIX ст. у руки буржуазії – Яхненків, Симиренків,
Харитоненків, Бродських та ін.
      У другій половині XIX ст. Україна була головним постачальником цукру на внутрішній
ринок Російської імперії. Але поряд з цією традиційною галуззю виникають дві цілком нові –
металургійна і вугледобувна. У 1872 р. англійський інженер Джон Юз (Hughes) заснував
перший металургійний завод у Катеринославській губернії. Завод став великим центром
української металургії, навколо якого виникло ціле місто – Юзівка (тепер Донецьк). Основою
для розвитку металургійної промисловості у цьому реґіоні були великі поклади вугілля. Уже у
1880 р. Донецький вугільний басейн (Донбас) займав перше місце у вугледобувній
промисловості в імперії, продукуючи 43% всього вугілля. Промисловий розвиток Сходу
України ще більш посилився після відкриття у Кривому Розі у 1881 р. багатих покладів заліза.
Схід став притягальним магнітом для іноземних – французьких, бельгійських, англійських –
капіталів.
       Промисловий розвиток України супроводжувався виникненням і швидким збільшенням
мережі залізничних доріг. Перша залізниця – Балта-Одеса – була збудована у 1865 р. За нею
послідували залізниці Балта-Єлисаветград, Курськ-Харків-Азов, Курськ-Київ, Харків-Миколаїв.
Перед 1880 р. довжина залізничних ліній в Україні становила 3,2 тис.миль (для всієї Російської
імперії цей показник становив 14 тис. миль). У 1880 р. залізниці з’єднували основні міста
України – Київ, Харків, Одесу, Полтаву, Вінницю, Катеринослав, Олександрівськ, Миколаїв,
Кременчук та промислові центри Донбасу і Кривого Рогу. 1890-і роки стали свідком нової хвилі
будівництва залізниці, які поєднали чорноморські порти з портами Балтійського моря.
       Частка України у промисловому виробництві європейської частини Російської імперії
зросла у більш як два рази – з 9,4% у 1854 р. до 21% у 1900 р. Вона навіть дещо перевищувала
частку населення українських земель серед жителів Російської імперії. За деякими показниками
господарський розвиток України випереджував економічний прогрес центральних російських
губерній. У цьому відношенні ситуація, що склалася в другій половині XIX cт., докорінно
відрізнялася від першої половини XIX ст.
       Швидкий розвиток промислового виробництва дав сильний поштовх урбанізації. На
Півдні і в Донбасі темпи цього прогресу значно перевищували загальноімперський показник. У
1914 р. з десяти найбільших міст імперії чотири – Одеса, Київ, Харків і Катеринослав –
знаходилися в Україні.
       Позитивні наслідки індустріалізації для України могли б бути ще більшими, якщо б
цьому на перешкоді не стояла політика імперського уряду. Росія затримувала розвиток окремих
галузей,     які   могли   б   творити   конкуренцію   російським (як   наприклад,   текстильна
промисловість). Конфігурація залізничних доріг в Україні часто визначалася не економічними,
а військово-стратегічними потребами. Це послужило однією з причин, чому наприкінці XIX ст.
Степова Україна поступово починає втрачати на світовому ринку роль одного із головних
експортерів зерна. Вона відтискається на другорядні позиції Сполученими Штатами Америки,
Канадою, Аргетиною й іншими країнами, залізнична сітка яких забезпечувала ефективніше й
дешевше доставлення збіжжя до морських портів. Напередодні першої світової війни Україна
постачала 26% всеімперського державного прибутку. Майже половина цієї суми йшло на
покриття потреб інших частин імперії, не вертаючись в Україну.
      Господарські зміни другої половини XIX cт. по-різному заторкнули різні соціальні
верстви та національні групи. Індустріалізація й урбанізація дуже слабо зачепила українців, які
у своїй більшості залишалися селянською нацією. У 1897 р. в містах проживало 16%
українського населення і серед жителів міста українці становили лише третю частину.
Українські селяни не спішили шукати роботи на промислових підприємствах. Вони воліли
застосовувати свої сили у сільському господарстві. До моменту ліквідації кріпацтва південні
чорноморські степи були вже заселені, тому вільної землі в Україні практично не залишилося.
Тому українське селянство мігрувало на Схід, на неосвоєні землі Північного Кавказу,
Казахстану, Середньої Азії, Сибіру аж до басейну р.Амур. Напередодні першої світової війни у
східні реґіони Російської імперії виїхало бл. 2 млн. українських селян.
      Методичність, з якою українські селяни обминали міста і рухались далі у пошуках
вільної землі наштовхнула деяких сучасних дослідників на цікаве узагальнення. У цьому явищі
вони вбачають принципове несприйняття українцями ідеї модернізації. Виглядає, однак, що це
явище позбавлене суто українського характеру. Дослідження міграційних процесів у Росії XIX
ст. показують, що у масштабах всієї імперії у міста прибували переважно селяни з районів
вищого рівня грамотності та розвинутішими несільськогосподарськими уміннями населення.
Селяни з нищим рівнем грамотності і прив’язані до сільського господарства еміґрували до
нових сільськогосподарських районів. Другий приклад стосувався власне України. За іронією
долі, інтеграція українських земель у склад Російської імперії направила надлишок робочої
сили з українського села на далекі східні простори, замість направляти її в міста в Україні. Тому
простий факт, що Україна була складовою частиною просторої, Російської імперії, здержував
інтеграцію українців у модерні сектори господарського життя.
      Іншим суто українським явищем було переважання індивідуального селянського
землеволодіння над общинним. Община була надзвичайно слабкою в Україні; тут панувало
переважно спадкове індивідуальне землеволодіння. Це витворювало сильні власницькі настрої
серед селянства. Щобільше, частина середняцького й заможнього селянства в Україні серед
сільського населення була однією з найвищих в європейській частині Російської імперії. У 1965
р. 96,5% селянських господарств на Правобережній Україні, 82,1% на Полтавщині і 68% в
українських (південних і центральних) районах Чернігівщини були приватними і передавалися
спадково. На противагу цьому у великоросійських губерніях загальнопоширеним було общинне
землеволодіння.
      Село було заповідником української етнічної самобутності: 88% селян в Україні були в
етнічному відношенні українцями, а 93% всіх українців були селянами. Важливим було й те, що
українці як селяни займали центральну частину українських територій в межах Російської
імперії, тоді як неукраїнські селяни зосереджувалися на пограниччі: поляки, німці – на кордоні
з Австро-Угорщиною, румуни – на території, суміжній з Бессарабією, а росіяни – у східних
(Єкатеринославській і Харківській) губерніях і на півночі Чернігівщини.
      Для багатьох українських селян росіяни уособлювалися у першу чергу в бюрократії і
землевласниках. Поляки переважали серед поміщиків Київщини, Поділля і Волині. Дрібна
торгівля і значна частина промисловості на Правобережній Україні перебувала у руках євреїв.
Співпадіння етнічних і соціальних поділів створювало ґрунт для виникнення й живучості
негативних національних стереотипів у збірній свідомості кожного з цих народів по
відношенню один до одного.
      Пореформенні десятиліття в Україні відзначалися занепадом польської національної
меншини. Поразка повстання 1863 р. сильно прискорила цей процес. Основними засобами
польського елементу була заборона набуття нових земель, а також обмеження права
успадкування для осіб польського походження. У 1870 р. Олександр II наказав доти не
впроваджувати земства у Південно-Західний край доти, доки кількість російських маєтків не
зрівняється там з польськими. Польські поміщики втратили свою перевагу аж у 1896 р., але до
1914 р. їм вдалося утримати трохи менше 50% всіх поміщицьких земель.
      Але основним ударом по польській меншині на Правобережній Україні було остаточне
зігнання з поміщицьких земель декласованої шляхти. Ця акція проводилася царською поліцією
і військом, але при сильній підтримці польських поміщиків, які ради своїх класових інтересів
готова була забути інтреси національні. Поведінка польських великих землевласників була
типовим прикладом переходу від патріархальної ментальності до логіки капіталізму. Зраджена
своїми поміщиками-одновірцями та розсіяна військом і поліцією по просторах України і Росії,
шляхта стала готовим елементом для російських революційних рухів.
      Одночасно зі зменшенням польської присутності на Правобережжі зростала іміграція
російського населення на Південь і Схід України. Масовий наплив селян з центральних
російських губерній був одним з основних джерел наповнення населення промислових реґіонів.
Основним джерелом робочої сили в Донбасі були Харківська, Курська, Воронезька й Орловська
губернії; з них лише одна – Харківська – була реґіоном з традиційно українською більшістю.
Імігранти перевищували кількість корінних жителів в Одеській і Катеринославській губерніях і
дорівнювали приблизно за своїм числом корінним жителям у Таврійській, Київській і
Харківській губерніях.
      Переселенців з Росії приваблювали вищі стандарти життя в Україні, в першу чергу –
краща і стабільніша продовольча ситуація.Середній рівень зарплати робітників в українських
фабриках наприкінці XIX ст. перевищував загальноімперський рівень на 15%, при цьому
харчування і житло в Україні було порівняно дешевшим. На Півдні і Сході України росіяни
становили 20-25% всього населення, і, що важливіше, 30-50% чисельності міських жителів. У
Південно-Західному краї їхня присутність у кількісному відношенні була незначною, за
винятком Києва, де вони становили близько 20%. Російський імперський уряд зі стратегічних
міркувань був зацікавлений у збільшенні частки росіян серед жителів міст в Україні. Однак
ключову роль у багатьох містах відігравали не росіяни, а євреї. У цілому ж, на початку XX
ст.українці, росіяни й євреї становили більш-менш три рівні частини міського населення
України.
        В історичній літературі уже відзначався факт першості України у багатьох починаннях
російcькогосоціалістичного руху. “Південь Росії”, особливо його чотири найбільші міста –
Київ, Харків, Катеринослав й Одеса – були справжніми “інкубаторами” для опозиційних і
революційних російських рухів. У підросійській частині українських земель відбувся перший
(1872) та перший загальний (1903) робітничістрайки й утворено першу робітничу організацію
(1873) у Російській імперії. Навіть перший установчий з’їзд Російської робітничої соціал-
демократичної партій (1898) був скликаний за ініціативою Київського Союзу за визволення
робітничого класу.
        З приходом до керівництва у соціалістичному русі марсксистського покоління переніс
його головну увагу з селян на промислове робітництво. Однак робітники промислових
підприємств України були далекі від того класичного образу пролетаріату, який можна знайти у
працях Карла Маркса. Мало хто з них працював у промисловості постійно; більшість з них
наймалося ради того, щоб допомогти своїй родині виплатити податки та викуп за землю або
докупити трохи землі. Характерною рисою їхньої свідомості був поєднання міських і сільських
елементів. Але робітничий клас був неодноцільним і в іншому сенсі – у сенсі збереження
надзвичайно стійких реґіональних та етнічних поділів. Промислові центри в Україні, включно з
найбільшим серед них – Донецьким басейном – не були тим плавильним котлом, який, як
сподівалися російські соціал-демократи включно з Леніним, перетворить “відсталих”
українських і російських селян у вільний від національних упереджень промисловий
пролетаріат. Швидше навпаки – як показують найновіші дослідження, саме промислові
робітники, переважно вихідці з Росії, були відповідальні за хвилі масових антиєврейських
погромів, які прокотилася українськими губерніями уу 1881-1882і 1903-1906 рр.1
        Зміни у політичному і господарському житті Російської імперії у пореформенні
десятиліття привели до швидкого зростання числа інтеліґенції. Як правило, вона не могла
знайти повноцінного застосування своїх інтелектуальних сил у громадському житті та
державній службі. З іншого боку, освіта й західноєвропейський стиль життя відчужували
інтеліґентів від простого народу. Зізольована як від держави “зверху”, так і від селянства “знизу”, інтеліґенція переживала постійну кризу ідентичності щодо свого місця у суспільстві.
Вона була переконаною у тому, що потрібно покласти край соціальній несправедливості,
відсталості та іншим непривабливим рисам російського самодержавства, але їй бракувало
соціальної сили для здійснення своїх ідеалів. Багато інтеліґентів знаходили розв’язку у
створенні опозиційних – народницьких, ліберальних, марксистських рухів – рухів, покликаних
трансформувати й модернізувати Російську імперію.
      Становище української інтеліґенції було ще драматичнішим. Українці, що прагнули
дістати доступ до середньої і вищої освіти, вільно чи невільно підпадали під вплив російської
мови і культури. Засимілювавшись, вони ще глибше відчували своє відчуження від
українського народу, ставши йому чужим не лише соціально, але й національно. Ті ж з них, які
зберегли свою національну ідентичність, почували себе чужаками у культурному світі, майже
повністю здомінованому російськими впливами.
      Для українських інтеліґентів виходом з цієї кризи була ідея національної незалежності.
Програма національного руху, відповідно сформульована, передбачала боротьбу за права всієї
нації, тим самим зближуючи інтеліґенцію і народ. Інтеліґенти знаходили застосування своїй
незужитій енергії у керівництві цим рухом, а у випадку його перемоги й досягнення української
політичної автономії чи повної самостійності могли сподіватися на зростання своєї політичної і
культурної ролі у новій Україні.


                УКРАЇНСЬКИЙ НАЦІОНАЛЬНИЙ РУХ У 1860-1880-Х РР.


      З пом’якшенням внутрішнього режиму була проголошена амністія і членам Кирило-
Мефодіївського братства. Український національний рух зразу ж скористався з лібералізації
політичного життя. Центром політичного життя став Петербург, куди з’їхалася більшість
братчиків. Тут 1859 р. було утворено першу українську громаду – культурно-освітню
організацію, що ставила собі за мету поширення національної ідеї шляхом видання книжок,
журналів, проведення вечорів тощо. У 1861-1862 р. у Петербурзі виходив літературно-науковий
місячник “Основа”, що видавався Пантелеймоном Кулішем за участю Миколи Костомарова і
Тараса Шевченка. У 1861 р. у Києві виникла своя громада з числа студентів Київського
університету та місцевої інтеліґенції. Одним із основних напрямів діяльності Київської громади
була організація недільних шкіл для дорослого населення. Поступово мережа громад і
недільних шкіл покривала всі більші міста Наддніпрянської України.
      Російський режим ставився спочатку толерантно до діяльності громад, вважаючи, що
їхня діяльність носить виключно культурно-просвітний характер. Ставлення до українського
руху змінилося після польського повстання 1863 р. Повстання охопило й Правобережну
Україну, але зовсім не знайшло відгуку серед українського селянства й інтеліґенції. Навпаки,
повстанці часто зустрічалися з ворожим ставленням з боку місцевого населення. Тим не менше,
під впливом повстання царський уряд починає трактувати український рух (“южнорусский
сепаратизм”) як польську інтригу. Було організовано постійне цькування українського руху з
боку офіційно преси (передусім – “Русского Вестника” Каткова), розгромлені Полтавська і
Чернігівська громади, проведені арешти у Києві та Харкові, закрито усі недільні школи.
       Найбільшої шкоди українському рухові завдав рескрипт міністра внутрішніх справ
Валуєва 1863 р., який проголошував, що окремого “малоросийського языка не было, нет и быть
не может”. Валуєвський указ заборонив друкування українською мовою шкільних і релігійних
видань. Заборона не стосувалася художньої літератури. Така вибірковість у забороні видань
лише певного напрямку була не випадковою. Російському урядові йшлося не про те, щоб
заборонити інтелектуалам писати і видавати твори українською мовою. Його наміром було не
допустити до поширення цих видань серед простого люду. Валуєвський указ 1863 р. був
спрямований на те, щоб перешкодити українському рухові перетворитися з заняття вузького
кола інтелектуалів у масове явище. На свій спосіб російський уряд засвідчував свою політичну
далекозорість: розвиток масового українського руху становив серйозну потенційну загрозу для
територіальної цілісності імперії.
       Після Валуєвського рескрипту у розвитку національного відродження наступив антракт,
який тривав аж до початку 70-х років XIX ст. Значна частина молодої української інтеліґенції
(Дебагорій-Мокрієвич, Стефанович, Кибальчич, Кравчинський, Осинський, Желяб’єв) вступала
у російські революційні організації. Її приваблювала ідеологія російського народництва,
порівняно з яким український рух видавався надто мізерним, аполітичним і культурницько-
обмеженим. Народницьке “ходіння в народ” 1870-х рр. торкнулося й України. Великого
розголосу набрала Чигиринська справа (1877), коли російський народник Я.Стефанович під
вигаданим іменем Дмитра Найди видавав себе за царського комісара і підбурював селян до
повстання проти поміщиків.
       Дослідження історії російського народництва показують, що вийнятково велику роль у
тих подіях відіграли потомки колишньої козацької старшини із Лівобережної України. Це було
однією із сторін русифікації старої української еліти. Наприкінці XIX ст. ледве чверть
спадкового дворянства України (56,8 тис. чол. разом з членами родин) визнавала українську
мову рідною. Але в національному русі взяло участь хіба що декілька політичних діячів, і то
передусім у ролі меценатів. Абсолютна більшість колишньої козацької старшини міцно
інтегрувалася в імперську систему. Їхні ж потомки, перейшовши через характерний для
російського суспільства у 1860-х рр. конфлікт “батьків” і “синів”, масово поповнювали ряди
російського революційного руху.
      Організаторами й ідеологами українського руху стали “різночинці” – студенти і
професори університетів, учні середніх шкіл та їх викладачі, редактори, журналісти,
письменники, актори та представники вільних професій (юристи і лікарі). “Національна зрада”
старої української еліти привела до своєрідної реакції серед нового покоління українських
активістів. Воно засуджувало факт зради, але, з другого боку, підносило його позитивну вагу.
Цей факт, на їхню думку, лише підкреслював демократичний характер української нації, яка
складалася лише з народу – українського селянства. “Народний” характер української нації, на
думку лідерів українського руху, становили джерело його сили. Національні вороги були
одночасно ворогами соціальними. Це будило надію на легке перетягнення селянства під
прапори національного руху, бо, як вважалося, національні мотиви співпадали з соціальними.
Боротьба селян за землю була одночасно боротьбою за національне визволення. Вона була
спрямована проти польських і російських поміщиків та зросійщених і спольщених українських
дворян.
      Нехіть до поміщицького елементу була настільки сильною, що змусила декількох
українських діячів зректися від приналежності до цього класу. До їх числа належав один із
лідерів київської громади Володимир Антонович. Навколо нього зібралася невелика група
“хлопоманів” – вихідців із сполячених поміщицьких родин, які під час січневого повстання
1863 р. порвало зі своїм аристократичним світом й зіндентифікувало себе з простолюдом. Вони
перейшли із римо-католицької віри у православну і в щоденному побуті свідомо вживало
народних звичаїв.
      Ототожнення української справи з соціальними інтересами українського селянства
привело до надзвичайної популярності у середовищі національних діячів соціалістичних ідей.
Офіційна російська преса звинувачувала членів Київської громади в тому, що вони носять в
одній кишені писання “батька Тараса” (Шевченка), а в іншій – “Капітал” Маркса. Один із
громадівців – Микола Зібер – став першим у Росії популяризатом економічної теорії марксизму.
Інший член Київської громади Сергій Подолинський використав основні положення цієї теорії
для аргументації своїх власних поглядів на розвиток природи, суспільства та промислового
виробництва в Україні.
      Найбільш послідовне вираження курсу на поєднання соціалізму з національною справою
знайшло у політичній думці іншого лідера Київської громади Михайла Драгоманова. Йому
належала відома формула, що “по обставинам України, тут плохий той українець, що не став
радикалом, і плохий той радикал, що не став українцем”. Погляди Драгоманова були далекі від
ортодоксального марксизму. Він не визнавав положення про те, що економічний фактор
визначає розвиток суспільства, рівно ж як і думка про диктатуру однієї партії чи одного класу
була йому чужа. У своїй діяльності він розвивав положення європейського анархічного
соціалізму, який у центр уваги ставив свободу особистості. Практичною реалізацією цього
ідеалу, на думку Драгоманова, було широке впровадження федеративних та самоуправних
принципів на всіх рівнях функціонування суспільства – від сільської громади аж до державного
управління. Політичним ідеалом Драгоманова була така побудова суспільства, яка наближалася
до державного ладу Англії і Швейцарії. Його позиція різко відрізнялася від поглядів російських
народників: він відкидав їхню ідеалізацію російської общини та терористичну тактику.
Революційному нігілізму народників він протиставив іншу формулу, яка стала моральним
імперативом для наступних поколінь українських діячів: “Чиста справа потребує чистих рук”.
Український соціалізм у драгоманівській версіїстав головною ідеологією українського руху у
другій половині XIX – початку XX ст.
        Київській громаді вдалося зактивізувати свою діяльність на початку 1870-х років. Вона
виступала з ініціативою утворення у Києві 1873 р. Південно-західної філії імперського
географічного товариства. Під егідою товариства були підготовлені й видані “Історичні пісні
українського народу” Володимира Антоновича та Михайла Драгоманова (1874-1875), збірка
казок    Драгоманова,   чумацьких    пісень   Рудченка,   праця   Чубинського   з   етнографії
Правобережної України, проведено одноденний перепис населення м.Києва. Найбільшого
розголосу набрав археологічний з’їзд у Києві (1874), під час якого члени Київської громади
здивували учений європейський світ солідністю і розмахом своєї наукової діяльності.
Послаблення цензури сприяло виходу цілої серії українських популярних книжок. Київська
громада придбала собі газету “Київський телеграф”, яка на короткий час стала органом
української думки.
        У 1873 р. Київська громада виступила зі своєю політичною програмою, основним
положенням якої була вимога федеративного ладу Росії з наданням широкої автономії для
України. У своїх суспільних поглядах громада стояла на досить радикальних позиціях. Ще
радикальнішою з цього погляду була Одеська громада. Як і київські, так й одеські громадяни
підтримували зв’язки з російським революційним рухом.
        Активізація діяльності Київської громади була сприйнята царським урядом як новий
прояв українського сепаратизму. Наприкінці 1874 р. з Києва у Петербург був направлений
меморандум, який повідомляв, що українці хочуть “вільної України в формі республіки з
гетьманом на чолі”. У серпні 1875 р. за наказом Олександра II була створена спеціальна комісія
для “вироблення засобів боротьби з українофільською діяльністю”. Комісія дійшла до
висновку, що “допустити окрему літературу на простонароднім українськім наріччі значило б
покласти тривку основу для переконання в можливості відділення, хоча б і в далекій будуччині,
України від Росії”. За рекомендацією комісії було закрито київську філію географічного
товариства, припинено видання “Киевского телеграфа” і вжито репресій проти окремих
українських діячів. Вінцем антиукраїнських акцій стало видання Олександром II 18 травня 1876
р. Емського указу, який не лише забороняв друкування українських книжок у Російській
імперії, а й ввіз їх з-за кордону.
       Українському рухові завдано тяжкого удару. Були зведені нанівець можливості його
легальної діяльності. Провідні діячі Київської громади (Михайло Драгоманов, Федір Вовк,
Микола Зібер, Сергій Подолинський) виїхали в еміграцію. За дорученням київських товаришів
Михайло Драгоманов у 1878-1882 рр. видавав у Женеві журнал “Громада”. У “Передньому слові
до Громади” (1878) він виклав розгорнуту політичну програму українськогоруху – “жити згідно
до наших власних бажань на нашій власній землі”. Відповідно до цього Михайло Драгоманов
висував програму федералізації Російської й Австро-Угорської імперії, що забезпечило б
українським землям автономні права.
       Здійснення драгоманівської програми була можлива лише при умові дальшої
лібералізації російського режиму. Драгоманов намагався звернути увагу російських лібералів
на важливість національного питання для внутрішньої перебудови Російської імперії. Але на
початку 1880-х рр. після короткого періоду лібералізації надходить час реакції. У березні 1881
р. російські народники після цілої серії невдалих замахів вбили Олександра II. Відповіддю
царського уряду було посилення репресій. У цих умовах серед більшості членів Київської
громади появилася зневіра у політичних перспективах українського руху. Свою діяльність вони
вирішили звести до виключного науково-культурної роботи. Погляд громадівців найкраще
відбивають слова одного з її лідерів Павла Житецького. Коли молоді українські студенти
звернулися до нього із запитанням “що робити?”, то почули відповідь:


              “Якщо хочете працювати для українського народу, ставайте першорядними
       вченими й пишіть ваші праці по-українському. Тоді поневолі й чужі вивчатимуть
       українську мову, щоб знайомитися з вашими працями. А тепер найкорисніше для
       української ідеї – це український театр”.


       80-ті роки XIX ст. увійшли в історію національного відродження на східноукраїнських
землях як “мертві роки”. Основні його здобутки обмежувалися культурною й науковою
галузями. У 1882 р. у Києві почав видаватися російськомовний журнал “Киевская старина”, в
якому друкувалися українознавчі метаріали (виходив до 1907 р.). Київська громада активно
збирала й опрацьовувала словники та хрестоматії, пізніше завершивши цю роботу словника
української мови за редакцією Бориса Грінченка і Михайла Комара (Уманця).
       Найяскравішою подією національного життя 1880-х років стала діяльність українського
театру. У 1881 р. міністр внутрішніх справ граф Лоріс-Меліков відмінив заборону українських
вистав. Дозвіл був обставлений великою кількістю обмежень. Зокрема, умовою діяльності
українських театральних труп було те, що їх репертуар не включатиме твори з життя
інтеліґенції та перекладних п’єс. Прагнучи мати більше публіки, українські актори змушені
були класти особливий наголос на танці, співи, комічно-брутальні сцени і т.п. – тобто свідомо
понижувати мистецький рівень. Але з другого боку, “гопачні” елементи зробили український
театр дуже модним у Росії. Українські вистави незмінно збирали багато публіки. Театральні
трупи множилися, як гриби після дощу. Найбільшої слави здобув театр, створений Марком
Кропивницьким. У його складі були блискучі актори Марія Заньковецька, Іван Карпенко-Карий
(Тобілевич), М.Садовський, Опанас Саксаганський.
      Театр відіграв величезну роль у справі національного пробудження, особливо тих
українців, які проживали поза Україною. Як влучно відзначав Леон Василевський, “українська
сцена до певної міри заміняла публіцистику, брак якої так сильно відчувався серед українців”.
Багато письменників і суспільних діячів молодшого покоління почала цікавитися українською
справою під впливом театру. 1880-і роки стали десятиліттям появи нових талановитих сил в
українській літературі – поетів Бориса Грінченка, Василя Самійленка, Лесі Українки,
письменника Михайла Коцюбинського та ін.
      Український рух наприкінці 80-х років був слабким і малочисельним. Через постійні
репресії та відхід значного числа національних сил у російські революційні товариства він не
зміг розгорнути широкої організаційної мережі.
      Але потенційні можливості українського руху були чималими. Про це найкраще
свідчить перенесення його основних ідей на галицький ґрунт, де в умовах конституційного
режиму він досяг помітних успіхів.


                                  ГАЛИЦЬКИЙ П’ЄМОНТ


      Після поразки революції 1848 р. у суспільно-політичному житті Австрійської імперії
утвердився період “бахівської реакції”, названої так за іменем її основного провідника, міністра
внутрішніх справ Олександра Баха. Ситуація галицьких українців ускладнювалася тим, що
провідником “бахівської” політики у Галичині був намісник краю польський граф Аґенор
Ґолуховський. За час свого десятирічного правління у 1843-1859 роках він надав неоцінимі
послуги польській справі, поступово заміщуючи австрійських чиновників у місцевому
службовому апараті польськими. Це відкривало шлях до домінування польської еліти у
політичному житті Галичини.
      Кінець десятирічному періоду післяреволюційної реакції поклали зовнішньополітичні
невдачі Габсбурзької монархії. У 1859 р. Австрія зазнала поразки у франко-італо-австрійській
війні, а у 1866 р. – у війні з Прусією. Воєнні невдачі наново піднесли роль національного
питання у внутрішньополітичному житті Австрійської імперії. Головним переможцем з першої
війни вийшов П’ємонт – невелике королівство на півночі Італії, яке боролося за звільнення й
об’єднання всіх італійських земель в одній національній державі. Приклад П’ємонту надихав
політичних лідерів інших народів Австрії, землі яких, як й Італію, були поділені між
декількома імперіями. Завдана ж Прусією поразка перекреслила амбітні плани Відня об’єднати
навколо себе всі німецькі землі і добитися гегемонії у Центральній Європі. З провалом цього
зовнішньополітичного курсу Австрія перестала сприйматися як “німецька” держава – це місце
твердо зайняла Прусія. Втрата цієї легітимності перетворювало Австрійську імперію у
механічний зліпок осколків різних поневолених держав і націй. Над Габсбурзькою монархією
нависла загроза повторення нової “весни народів”.
      Майбутнє імперії залежало у першу чергу від постави національних еліт, які перебували
в опозиції до Відня – угорців, чехів і поляків. Протягом 1860-х років відбувалося їх поступове
зближення з віденським двором ціною укладення взаємовигідних компромісів. У 1867 р.,
внаслідок досягнення австро-угорського компромісу, Австрія перетворилася в дуалістичну
Австро-Угорську монархію. Внаслідок цього Галичина і Буковина ввійшли в астрійську частину
імперії, а Закарпаття – до складу її угорської частини. Стосовно Галичини австро-угорський
компроміс доповнювався австро-польським компромісом, який розширив політичні права
поляків у краю. За умовами компромісу намісник Галичини обов’язково повинен був
назначатися з числа польської аристократії, а у Відні польських інтересів мав пильнувати
окремий “міністер для справ Галичини”. Уся соціальна, економічна та освітня політика була
спрямована насамперед на задоволення польських інтересів. Як заявляв один із творців
дуалістичної системи, австрійський міністр закордонних справ граф Фрідріх фон Бейст, “чи і до
якої міри можуть існувати русини, залишається у компетенції галицького сойму”.
      Реформи 1860-х рр. остаточно закріпили за польською елітою монополію політичної
влади у Галичині. Ця монополія забезпечувалася системою виборів послів до галицького сойму,
який почав діяти з 1861 р. Вибори проводилися по окремих куріях, що більш-менш відповідали
основним класам галицького суспільства: поміщицькій, міщанській, торгівельній і селянській.
Помимо непропорційного представництва (3 тисячам галицьких поміщиків гарантувалася
майже третина місць, тоді як майже мільйон міщан не мали навіть половини), виборча система
передбачала непрямі вибори у селянській курії. Під час виборів польська еліта ще додатково
збільшувала своє представництво завдяки фальшуванням результатів виборів, підкупу або
прямого тиску на селян. Безпосередньо перед голосуванням селянських виборців нерідко
садили за столи, де коштом місцевої адміністрації і поміщиків їх щедро вгощали ковбасою і
горілкою. “Галицькі вибори” з їхньою “виборчою ковбасою” (“Wahlwurst”) стали метафорами в
австрійському політичному жаргоні.
      Польська монополія влади у Галичині забезпечувалася ще й завдяки активній підтримці
верхівки місцевого єврейського населення. Реформи 1860-х рр. скасували легальні обмеження,
накладені на євреїв ще наприкінці XVIII ст. Одним з наслідків їхнього урівноправнення було
масове повернення євреїв з міста в село. Високий відсоток євреїв у селі – в основному
корчмарів, лихварів і фундаторів помість – став в останній третині XIX–поч. XX ст.
характерною особливістю Галичини. Це створювало ґрунт для гострого соціального і
національного антагонізму між євреями і селянством. У свідомості галицьких селян євреї були
винуватцями їхнього госпорадського занепаду (цей настрій добре передавала місцева
українська приповідка: “жид не сіє, не оре, а з людей живе”). З другого боку, хвиля
антиєврейських погромів, що прокотилася на південно-західних землях Російської імперії на
початку 1880-х років, укріпила серед галицьких євреїв думку, що своєю особистою безпекою
вони завдячують польському контролю над краєм. Молодих єврейських інтелектуалів
приваблював демократичний характер польського руху. Тому багато із євреїв стають щирими
польськими патріотами, gente Judaei, natione Poloni (євреями за походженням, поляками за
національністю). Починаючи з 1860-х років, добровільна німецька асиміляція єврейської еліти в
краю відтискається на другий план польською. Позиція єврейських інтелектуалів відрізнялася
від загалу єврейського населення, яке як і в селах, так і в містах залишалося здебільшого
незасимільованим, ідишомовним і політично незаангажованим. Однак пропольська верхівка
зберігала ключові позиції в житті єврейської общини й намагалася підпорядкувати її польським
політичним цілям.
      Посилення польських позицій у Галичині привело до розколу в руському таборі. Його
лідери почували себе зрадженими австрійським урядом, який полишив їх віч-на-віч з
сильнішим польським супротивником.У пошуках нових аргументів на користь своїх
національних прав вони прагнула довести, що мають за собою такі ж старі політичні та
культурні традиції, як і поляки. З цією метою одна частина (староруси) посилалася на історію
Київської Русі й Галицько-Волинського князівства, на церковно-слов’янську літературу, інша ж
(москвофіли) шукала порятунку від полонізації в орієнтації на Російську імперію та її
російськомовну культуру. У середовищі останніх верх взяла думка, що “краще втопитися у
російському морі, ніж у польській калабані”.
      Москвофіли заперечували існування окремого українського народу, а галицьких русинів
зачисляли до “єдиного великорусского народу”, що проживає на триторії “від Карпат до
Уралу”. Ця позиція була заявлена групою руської інтеліґенції у Львівській газеті “Слово” (1861-
1887) після поразки Австрії в австро-пруській війні (1866). На москвофільські позиції перейшла
більша частина старої руської інтеліґенції, в тім числі й Яків Головацький. На хвилі зростання
антипольських настроїв москвофіли перейняли керівництво в існуючих руських організаціях у
Львові – Галицько-Руській матиці, Народному домі, побудованому у 1851-1864 рр. на
всенародні пожертвування, та відкритій у 1861 р. “Руській бесіді”.
      Московська орієнтація стає домінуючою у політичному і громадському житті галицьких
українців 1860-1880-х років. Її перемога була зворотньою стороною впровадження польської
політичної монополією в краї. Тому не дивно, що безкомпромісна антипольськість стає однією
з характерних ознак москвофільськості руху.
      Перемога російської ідеї з огляду на сумне становище підросійських українців після
Валуєвського й Емського указів могла б стати трагедією для всього українського руху. На
щастя, цього не сталося.Незважаючи на тимчасову перемогу москвофільської течії, традиції
“Руської трійці” і 1848 р. продовжували жити у галицькому суспільстві. Зростання
національної свідомості у Галичині відбувалося під впливом українського руху на
Наддніпрянській Україні і поширення поезій Тараса Шевченка. На початку 60-х років
зароджується народовецький рух, який був представлений переважно молодою українською
інтеліґенцією. На його чолі стояли Володимир Шашкевич (син Маркіяна), Ксенофонт
Климкович, Федір Заревич, Євген Згарський, Данило Танячкевич. У 1862-1866 рр. за їх участю
у Львові виходили літературні часописи “Вечерниці”, “Мета”, “Нива”, “Руслан”. Народовці
мали сильні впливи у студентських організаціях – громадах, які виникали і діяли за зразком
київської громади (перша така громада виникла у Львові 1863 р.). У 1868 р. у Львові зусиллями
народовців було утворене товариство “Просвіта”, яке видавало популярні українські книжки,
засновувало читальні й охоплювало своїми впливами широкі селянські маси.
      Піднесення української орієнтації в Галичині стало результатом свідомих зусиль
східноукраїнських патріотів, які мали на меті перенести сюди центр всеукраїнської діяльності і
перетворити цей край у П’ємонт України. У 1873 р. за спільною ініціативою наддніпрянців і
галичан на капітал полтавської поміщиці Єлисавети Милорадович у Львові було утворено
літературно-наукове Товариство ім.Тараса Шевченка (з 1892 р. – Наукове Товариство ім.
Тараса Шевченка, НТШ). З 1880 р. за редакцією Володимира Барвінського у Львові починає
виходити щоденна українська газета “Діло” (сама назва газети свідчить про її опозицію до
москвофільського “Слова”), а з 1883 р. – літературно-науковий журнал “Зоря”. У 1879 р. Юліан
Романчук розпочинає видавати газету для селян “Батьківщина”. У 1885 р. народовці засновують
політичне товариство “Народна Рада” на чолі з Юліаном Романчуком.
      З 1880-х рр. народовці поступово стають провідною силою в руському таборі,
відтиснувши москвофілів на другі позиції. Сильним ударом по москвофільському рухові став
судовий процес 1882 р. над його лідерами (Іваном Наумовичем, Венедиктом Площанським та
ін.), звинуваченими австрійської владою у зв’язках з російським урядом та державній зраді.
Однак перемігши москвофілів, народовці самі зазнали внутрішнього переродження. Перші
програмні заяви народовців мали радикальний, антиклерикальний характер. Але вони
залишалися малочисельною групою міських інтелектуалів, які не мали доступу до українського
села – основного джерела сили українського руху. Шлях до селянства лежав через сільське
греко-католицьке духовенство. Це змусило народовців йти на компроміси з кліром і,
відповідно, надати своєму рухові більш консервативного характеру.
      У середині 70-х років у Галичині з’являється молода інтеліґенція, яка критично
оцінювала діяльність обох руських течій і бажала надати українському рухові модерного,
європейського характеру. Під впливом Михайла Драгоманова молоді українські політичні діячі
Іван Франко, Михайло Павлик, Остап Терлецький та ін. навертаються до соціалізму. Так в
українському таборі виникає ще одна, так звана радикальна течія. Її появу на політичній арені
знаменував перший львівський судовий процес проти українських соціалістів (Івана Франка та
його товаришів) 1877-1878 рр.
      Попри свою малочисленність, галицько-українські радикали зіграли велику роль у зміні
ідеологічних основ та організаційних форм національного руху. Вони були постійними
збурниками спокою у галицькому суспільстві. Радикали вели соціалістичну пропаганду серед
українського селянства та робітництва і – що робило їхню діяльність особливо несприйнятною
для поміркованого національного керівництва —виступали з різкою критикою греко-
католицького духовенства.
      У 1890 р. вони утворили першу українську політичну партію – Русько-українську
радикальну   партію    (РУРП).   У    дискусіях,   що   велися   всередині   партії,   вперше
викристалізувалася ідея політичної самостійності України. Вона містилася у книзі молодого
радикала- марксиста Юліана Бачинського “Україна ірредента” (1895) та була включена у
партійну програму .
      У 1890-х рр. зміни пережив і народовський рух. У нього влилася нова група молодих
діячів – Євген Олесницький, Кость Левицький, Степан Федак та ін. Для дальшого розвитку
українського руху велике значення мав приїзд до Львова у 1894 р.молодого історика Михайло
Грушевський. За рекомендацією свого вчителя Володимира Антоновича він очолив
новостворену українську кафедру історії у Львівському університеті і став головою НТШ
(1897). Разом з Іваном Франком він очолив рух щодо об’єднання поміркованішого крила
радикалів та лівоцентристської групи народовців в єдиній, національно-демократичній партії.
Ця партія була утвореня у 1899 р. і дуже скоро стала наймасовішою і найвпливовішою в
українському таборі. З іншого боку, з РУРП виділилося марксистське крило, що у тому ж 1899
р. оформилося в Українську соціал-демократичну партію (УСДП) на чолі з Миколою
Ганкевичем, Юліаном Бачинським та Семеном Вітиком. Усі три партії – націонал-
демократична,   радикальна,    соціал-демократична    –   стають   поборниками     політичної
самостійності України.
       Національний рух швидко політизувався під впливом актуалізації зовнішньополітичного
аспекту українського питання. У 1889 р. у берлінському журналі “Ґеґенварт” появилася стаття
німецького філософа Едуарда фон Гартмана, в якій висловлювалася ідея відірвання від Росії
українських земель й утворення з них “Київського королівства”. Стаття викликала певний
політичний резонанс у Берліні, Відні і Санкт-Петербурзі; подейкували, що її поява була
інспірована самим Отто фон Бісмарком. Так чи інакше, українська справа набрала особливого
звучання з огляду на можливу війну Німеччини й Австрії з Росією.
       Бажаючи забезпечити собі міцний тил на випадок початку воєнних дій, австрійській уряд
зробив спробу примирити між собою українців і поляків. Ця позиція збігалася з бажанням
частини лідерів Київської громади, у першу чергу – Володимира Антоновича та Олександра
Кониського, які пов’язували свої надії на розв’язання українського питання з майбутнім
російсько-австрійським воєнним конфліктом. Тому вони готові були іти на співпрацю з
урядовими австрійськими і польськими колами у Галичині. Під тиском обидвох сторін старше
покоління народовців 1890 р. заключило у галицькому соймі компроміс з польськими
депутатами – так звану нову еру у польсько-українських відносинах. За умовами угоди
польська сторона зобов’язалася дати згоду на відкриття української кафедри історії у
Львівському університеті та ще однієї української гімназії, введення двомовності в
учительських гімназіях тощо.
       “Новоерівська” політика не знаходила достатньої підтримки в українському політичному
таборі, тому вже 1891 р. від неї відійшли Юліан Романчук і “Народна Рада”. “Нову еру”
підтримували народовські лідери Олександр Барвінський, Наталь Вахнянин та галицький
митрополит Сильвестр Сембратович. Після краху цієї політики (1894) вони 1896 р. утворили
Русько-український християнський союз – українську партію консервативно-клерикального
спрямування. Й останніми утворили свою партію москвофіли – Руську народну партію (1900
р.).
       Суспільно-політичне життя галицьких українців наприкінці XIX ст. на початку було
ознаменоване ще двома подіями, які мали важливий вплив на дальший розвиток національного
руху. Першою з них був початок масової еміграції українських селян в Америку, переважно
Канаду і США, у менших розмірах – у Бразилію, Аргентіну та інші країни. Якщо в 1890-1900
рр. з Галичини емігрувало 78000 чол., то за перше десятиріччя XX ст. виїхало понад 224000 чол.
Гнані голодом і безземеллям галицькі селяни основувалися на чужих землях, де виникали цілі
краї, заселені українцями. Національно свідома їх частина творила культурно-просвітні
організації і підтримувала зв’язки з національним рухом в краю.
      Іншою вагомою подією у національному житті галицьких українців був прихід 1900 р. на
галицький митрополичий престол Андрея Шептицького. З цього часу греко-католицька церква
остаточно переходить на українські національні позиції і стає потужним чинником
національного руху. Шептицькому вдалося розв’язати конфлікт, який виник наприкінці XIX ст.
у зв’язку з вимогою молодого покоління українських діячів обмежити впливи церкви на
національний рух, надавши йому більш світського, модерного характеру. Новий митрополит
поставив участь греко-католицьких священиків у громадському житті в залежність від
дотримання ними принципів християнської моралі та звернув їхню увагу на господарські та
культурні потреби українського селянства Галичини. Це зміцнило моральний авторитет церкви
й позитивно відбилося на внутрішньому стані національного руху.
      Велике значення для зміцнення національної свідомості мали святкування у Львові 1898
р. 100-річчя української літератури (від часу появи “Енеїди” Івана Котляревського) та 25-річчя
літературної діяльності Івана Франка. До 100-річчя ювілею національного відродження
Михайло Грушевський підготував і видав перший том своєї капітальної праці “Історія України-
Руси” (т.1-10, 1898-1937) – першої синтези української історії, яка мала величезне значення для
національного самоусвідомлення. Під впливом цих святкувань, які мали виразне всеукраїнське
значення, українофільська орієнтація остаточно перемагає у національного русі в Галичині, а
термін “русин” витісняється назвою “українець”.
      Український рух на початку XX ст. досяг таких відчутних результатів, що тогочасний
польський історик Станіслав Смолька називав цей період не інакше, як у “українське
завоювання” Галичини. Мережа культурно-просвітніх і господарських організацій охопила о всі
повіти, сягнувши найдальших закутківкраю. У 1914 р. товариство “Просвіта” налічувало 77
філій та близько 3 тис. читалень. Великих успіхів досяг кооперативний рух, представлений
майже 500 кредитними організаціями, кооперативними магазинами, спілками для продажу
сільськогосподарських продуктів. Він підтримувався і координувався українським ощадним
товариством “Дністер” (1892), спілкою “Сільський господар” (1898) та Крайовим земельним
банком (1908). Кооперативний рух допоміг зміцнити господарське становище українських
селян і стримати процес їх пролетаризації.
      За зразками чеського парамілітарного руху виникають спортивно-пожежні товариства
“Сокіл” (1898) і “Січ” (1900), що стають зародком майбутнього українського війська. Система
української освіти була представлена 3 тис. початкових шкіл, 6 державними і 15 приватними
гімназіями. У Львівському університеті діяло 10 українських кафер. Всеєвропейського
резонансу набула діяльність Наукового Товариства ім. Т.Шевченка. Завдяки невтомній праці
Михайла Грушевського, Івана Франка та Володимира Гнатюка НТШ змогло випустити до 1914
р. близько 3 тис. різноманітних видань. Поряд з науковою продукцією з 1898 р. Товариство
почало видавати замість старого журналу “Зоря” новий - “Літературно-науковий вістник”.
Журнал став лабараторією політичної думки для українців з двох боків австро-російського
кордону. На його сторінках дебютували молоді літератори і публіцисти, які згодом стали
окрасою нової, модерної української літератури. Головним результатом діяльності НТШ стало
формування повноцінної української “високої” культури, яка у боротьбі за душі молодих
українців могла успішно конкурувати з культурою польською і російською.
      Одним із найхарактерніших проявів національного життя на Україні було пробудження
соціальної активності українського селянства. У 1902 р. Східна Галичина була охоплена
сільськогосподарським страйком, в якому взяли участь близько 200 тис. селян. Основними
вимогами страйкарів були піднесення заробітної плати польськими поміщиками під час
сільськогосподарських робіт та припинення втручання польської адміністрації в еміграцію
селян і робітників в Америку. Страйк мав одночасно соціальний і національний характер і був
спрямований проти польського панування в краю. Він завершився повною перемогою селян і
показав зразок національної солідарності.
      Політична мобілізація галицького селянства стала великим здобутком українського
національного руху. За два передвоєнні десятиліття на місці пригнобленої і безправної
селянської маси виросла свідома своїх політичних інтересів українська нація. Це цілковито
змінило загальний баланс сил двох головних галицьких національностей: якщо польська еліта й
далі переважала українську завдяки збереженню своєї політичної монополії в краю, то
українське селянство своєю організованістю і національною свідомістю значно перевищувало
польське. Ця зміна була явно не на користь польської політичної еліти. Як писав відомий
польський економіст Францішек Буяк у 1908 р., “наші перспективи на майбутнє у Східній
Галичині не є сприятливими. Доля англійської національності в Ірландії, німецької у чеських
землях та правдоподібно, хоч і в далекому майбутньому, доля німецької національності
служить для нас злим прогнозом”.
      Новий баланс сил змусив польських політиків змінити свою тактику по відношенню до
галицького москвофільства. Якщо до 1890-х років польський й москвофільський рух були
непримиримими супротивниками, то з кінця XIX ст. польські правлячі консервативні сили
стали відверто підтримувати москвофілів як противагу українському рухові. З другого боку, у
польському рухові почало виразно проявлятися сильне антисемітське забарвлення. Воно було
пов’язано у першу чергу з появою нової партії у польському підборі – націонал-демократів
(ендеції). Наростаючий антисемітизм збив асиміляційне завзяття серед пропольськи настроєної
єврейської еліти. Від початку 1890-х років асиміляція як масовий рух серед галицьких євреїв
припинилася; вона продовжувала зберігати популярність лише серед багатих єврейських родин.
Їй на зміну прийшов сіоністський рух. Спершу він охопив студентську єврейську молодь, а на
початку XX ст. набрав масовості. Галицький сіоністський рух не ставив виразно політичних
цілей; його головною метою була боротьба за збереження єврейської національної
самобутності. Ідеалом сіоністів було утворення єврейської держави у Палестині або Уганді. Що
ж до конкретних реалій політичної боротьби в Галичині, вони воліли дотримуватися
нейтральності у польсько-українському конфлікті.
      Однак нова політична ситуація штовхала їх до союзу з українцями. У 1907 р., під час
перших загальних виборів до Державної Ради українські націонал-демократи уклали виборчий
союз з сіоністською партією. У міських виборчих округах, де позиції українців були слабкими,
вони віддали свої голоси сіоністським кандидатам; натомість у сільських округах, де
переважало українське населення, євреї підтримували українських кандидатів. Завдяки
українській підтримці вперше в австрійському парламенті появилися два національно свідомі
єврейські депутати.
      Усі свої здобутки українцям доводилося виборювати у впертій боротьбі з польською
адміністрацією та політичною елітою. Українсько-польські стосунки на початку XX ст. набрали
гостро конфліктного характеру, характеру неоголошеної війни, найвиразнішими проявами якої
стали замах на Івана Франка у 1897 р., кроваві розправи над українськими виборцями, вбивство
галицького намісника графа Андрія Потоцького українським студентом Мирославом
Січинським (1908) та вбивство польськими студентами одного з лідерів українського
студентського руху Адама Коцка (1910).
      Політична боротьба точилася навколо двох питань: створення Українського університету
у Львові та проведення виборчої реформи, яка б збільшила представництво українців у
галицькому соймі. У лютому 1914 р., завдяки активним діям митрополита Андрея Шептицького
був укладений польсько-український компроміс. Українці повинні були одержати третину
місць у галицькому соймі і повноправне представництво у різних соймових комісіях. Польсько-
український компроміс сильно підважив монополію поляків на владу, передусім в освітніх і
культурних питаннях. Польські політики зобов’язалися не чинити перешкод заснуванню
українського університету у Львові.
      Укладення угоди було великою перемогою українців і могло послужити поворотним
пунктом у польсько-українському конфлікті. Однак угода так і не була втілена у життя,
оскільки через декілька місяців розпочалася перша світова війна.
                ПОЛІТИЧНЕ ЖИТТЯ НА НАДДНІПРЯНСЬКІЙ УКРАЇНІ
                       НАПРИКІНЦІ XIX–НА ПОЧАТКУ XX СТ.
      Наприкінці XIX ст. проходить політизація національного руху і на східноукраїнських
землях. Виникає ціла низка політичних гуртків та перших українських партій. Влітку 1891р. на
могилі Шевченка у Каневі декілька національно свідомих студентів заснували таємне
товариство під назвою “Братство тарасівців”. Через короткий час ряди його членів поповнилися
за рахунок молодої інтеліґенції з Харкова, Києва, Одеси, Полтави, Лубен. Провідними
ідеологами та лідерами товариства були Іван Липа, Борис Грінченко та Михайло Коцюбинський.
У написаній Іваном Липою програмі “Profession de foi молодих українців” (1893 р.) містилися
вимоги широкої політичної автономії України та захисту культурних та соціальних прав
українського народу. Члени товариства гостро критикували старше покоління українофілів за
аполітичність і культурницьку обмеженість.
      “Братство тарасівців” проіснувало до 1898 р. У 1897 р. на нелегальному з’їзді в Київі
представників усіх громад в Україні було утворено Загальну українську безпартійну
організацію на чолі з Володимиром Антоновичем та Олександром Кониським. У 1904 р. вона
перетворилася в Українську демократичну партію. У 1897 р. у Харкові заходами Дмитра
Антоновича (сина Володимира), Лева Мацієвича та Михайла Русова виникла студентська група,
на основі якої 1900 р. була створена Революційна українська партія (РУП). РУП продовжила
політичну лінію “Братства тарасівців”. У 1900 р. один із клишніх “тарасівців”, харківський
адвокат Микола Міхновський видав у Львові брошуру під промовистою назвою “Самостійна
Україна”. Ця книжка вперше на східноукраїнських землях проголошувала ідеал “єдиної,
нероздільної, вільної, самостійної України від гір Карпатських аж по Кавказькі”. Однак на
відміну від Галичини, де всі українські партії перейшли на самостйіницькі позиції, постулат
політичної самостійності України не прийнявся на східноукраїнському ґрунті. Характерно, що
РУП, яка спочатку прийняла брошуру Міхновського за свою програму, згодом відмовилася від
неї і перейшла на федеративні позиції. Міхновський вийшов з партії і 1902 р. утворив
Українську національну партію, яка, хоч і прийняла постулат політичної самостійності, не
змогла знайти багато прихильників.
      Переважна більшість українських партій, що виникала на початку XX ст. на
Наддніпрянській Україні, теж виступали поборниками перебудови Росії у федерацію, в якій
Україна користувалася б правами національної територіальної автономії, а не самостійної
держави.   На   самостійницьких      позиціях   напередодні   першої   світової   війни   серед
східноукраїнських лідерів, крім Миколи Міхновського, стояли лише відомий український
історик Вячеслав Липинський та публіцист Дмитро Донцов.
      Популярність федеративного плану серед політичних діячів Наддніпрянської України
пояснювалися декількома причинами. По-перше, вона була викликана тісною, майже 250-
річною інтеграцією українських земель в економічне і культурне життя Російської імперії. Це
призвело до витворення серед частини української інтеліґенції т. зв. малоросійського типу, з
подвійною (російською та українською) національною свідомістю, представники якого були
зацікавлені у державному відокремленні України. І лише 1917 р., коли “чари” старої Російської
імперії зникли разом з її падінням, у значної частини “малоросів” перемогла українська
самосвідомість, і вони стали потенційними “сепаратистами”. По-друге, в умовах постійних
репресій з боку царського уряду серед значної частини національно свідомої інтеліґенції
продовжувало жити переконання, що український рух не має серйозних політичних перспектив.
Лідери українських партій розраховували на те, що російська демократична інтеліґенція після
повалення царату з розумінням поставиться до українських національних вимог. Майбутні події
показали усю марність цих сподівань. Ні одна з російських політичних партій – від крайньо
лівої до крайньо правої – не збиралася задовільняти федеративних вимог українських політиків.
Більше того, вони розглядали українські землі як природне поле своєї діяльності. Цим
передбачалось, що у випадку падіння самодержавства Україна й надалі залишатиметься під
російськими політичними впливами. Не всі українські партії розуміли цю загрозу. У 1904 р. від
РУП від’єдналася група під проводом Мар’яна Меленевського й А.Скоропис-Йолтуховського,
яка заснувала Українську соціал-демократичну спілку, а згодом перетворилася у реґіональну
організацію Російської соціал-демократичної партії (меншовиків). Така політика завдала
великої шкоди національному рухові й скріпила імперські, “единонеделимые” позиції
російських політичних сил.
      На початку XX ст. російських самодержавний режим зазнав чергової політичної кризи,
яка поглибилась безславною поразкою Росії у російсько-японській війні 1904-1905 рр. Як і в
часи Кримської війни, країну охопили масові заворушення. 9 січня 1905 р. російський
імператор Микола II віддав наказ розстріляти мирну демонстрацію робітників у Петерберзі.
Було вбито понад тисячу демонстрантів. Петербурзький розстріл викликав обурення робітників,
яке згодом перекинулося на армію. У червні 1905 р. в Одесі вибухнуло повстання матросів на
броненосці “Потьомкін”. В Україні хвиля анархічних селянських заворушень в окремих
місцевостях переросла у сутички з царськими військами. У жовтні 1905 р. розпочався загальний
політичний страйк. Під тиском революційних подій Микола II змушений був видати
спеціальний маніфест 17 жовтня 1905 р., в якому пообіцяв провести вибори до Державної думи
і надати широкі політичні права громадянам Російської імперії.
      Революція 1905 року не мала того героїчного пафосу, яку пізніше приписала радянська
історіографія як ніби-то “генеральної репетиції революції 1917 року”. Насправді, вона була
більше стихійним вибухом невдоволенності мас, аніж результатом свідомої дії опозиційних
політичних сил. Більшість з них – включно з соціал-демократами і соціалістами-
революціонерами – внаслідок поліцейських репресій та внутрішньопартійних чвар були надто
слабкими, щоб претендувати на роль лідера революції. Впродовж весни і літа они не встигали
за розвитком подій. Лише під осінь 1905 року їм вдалося об’єднати ворогуючі фракції,
збільшити число своїх членів й очолити революційну хвилю. Але на той час царський уряд
встиг уже оправитися від первісного шоку і перейшов до контрнаступу.
      Українські національний рух під час революції 1905 року був серед аутсайдерів. Не
надіючись на власний успіх, лідери українських партійвступили на виборчі списки найбільших
російських опозиційних партій. Тим не менше, у першій Державній думі була створена
Українська Парламентська Громада, що складалася з 45 послів із всіх 102 вибраних від України.
Головою її був адвокат і громадський діяч з Чернігова Ілля Шраг. Політичною платформою цієї
парламентської групи була боротьба за автономію України. Після розпуску Першої Думи (8
липня 1906 р.) і нових виборів друга Українська громада налічувала вже 47 чоловік. Але 3
червня 1907 р. у результаті державного перевороту другу Думу було розпущено і розпочалася
епоха реакції. Це відобразилося, зокрема, у тому, що у третій (1907-1912) та четвертій (1912-
1917) Державних думах національно свідомих українців було дуже мало, оскільки новий
виборчий закон сильно обмежив права робітників, селян і національних меншостей.
      Революція 1905 р. сприяла короткочасному розквіту українського національного життя.
Насамперед ці позитивні зміни були пов’язані зі скасуванням Емського указу 1876 р. Були
відкриті нові кафедри українознавства: в Одеському університеті історію України викладав
Олександр Грушевський, брат Михайла, в Харківському українську літературу – Микола
Сумцов. За галицьким прикладом в українських містах і містечках розгортається мережа
товариств “Просвіти”. У 1905 р. у Російській імперії з’явилася перша україномовна газета
“Хлібороб”. З 1906 р. у Києві почала виходити щодення газета “Рада”. Її видавцем був відомий
український діяч і меценат Євген Чикаленко. У 1907 р. у Петербурзі вийшло повне видання
“Кобзаря” Тараса Шевченка. У тому ж році Михайло Грушевський переніс центр своєї
діяльності зі Львова до Києва, де під його головуванням було утворене Українське Наукове
Товариство. Сюди ж було перенесено й видання “Літературно-наукового вісника”.
      У час революції сталися певні зміни у політичній розстановці українських сил. У 1905 р.
РУП перейшла повністю на марксистські позиції і перейменувалася в Українську соціал-
демократичну партію (УСДП, лідери Володимир Винниченко, Симон Петлюра, Микола Порш,
Лев Юркевич). Партія стояла на самостійницьких позиціях, але з тактичних міркувань включила
в свою програму вимогу національно-територіальної автономії України у складі Російської
федерації. Восени 1905 р. зі складу Української демократичної партії вийшла радикальна
група на чолі з Борисом Грінченком, яка утворила Українську радикальну партію. Наприкінці
1905 р. вона об’єдналася з демократами в Українську радикально-демократичну партію. УРДП
проіснувала до 1908 р., до утворення Товариства українських поступовців (ТУП) на чолі з
Михайлом Грушевським, Євгеном Чикаленком і Сергієм Єфремовим. У 1903-1904 рр. з РУП
вийшли гуртки соціалістів-революціонерів (есерів), які на початку 1907 р. об’єдналися в
Українську партію соціалістів-революціонерів (УПСР). Усі ці три партії – УСДРП, ТУП і УПСР
– були головними представниками політично активних українців і відіграли основну роль у
часи Центральної Ради і Директорії. Однак на відміну від трьох головних українських партій у
Галичині вони стояли не на самостійницьких, а на федеративних позиціях. А на самій території
Наддніпрянської України за своєю активністю й впливами вони значно поступалися російським
партіям.
      Після поразки революції 1905 р. у Російській імперії запанувала реакція. Її головним
провідником якої був міністр внутрішніх справ (з 1906 р.) Петро Столипін (1862-1911). По всій
країні були заведені військово-польові суди. Одним із елементів столипінської реакції було
переслідування національних меншостей. У 1910 р. Столипін видав обіжник, в якому числив
український народ до “чужородних” (“инородцев”) і забороняв будь-які українські організації.
У 1911 р. він заявив, що “історичним завданням російської державності є боротьба з рухом, у
теперішнім часі прозваним українським, що містить у собі відродження старої України й
устрою малоросійської України на австономних національно-іериторіальних основах”. У часи
столипінської реакції були закриті товариства “Просвіта” та інші українські організації,
заборонено продавати українські книжки (в тому числі навіть Євангеліє українською мовою, що
його видав Синод), проводити концерти, вечори тощо. В Україні, як і в усій Російській імперії
формуються шовіністичні організації, шириться хвиля антисемітизму.
      Іншим елементом столипінської політики стало проведення аграрної реформи, яка
переслідувала мету створити на селі міцне, заможне селянство як опору самодержавного
режиму. Селянам дозволялось виходити з общини, селитися окремо, “на відрубах” (хуторах) і
брати у свою власність достатньо землі. Столипінська реформа мала найбільший вплив в
Україні, бо вона відповідала старим традиційним формам землеволодіння. Якщо в 40 губерніях
європейської частини Росії на 1 січня 1916 р. з общини вийшло близько 24% господарів, то на
Південній Україні цей показник становив 34,2%, а на Правобережній Україні – аж 50,7%.
      Антиукраїнська репресивна політика не припинилася після смерті Столипіна, вбитого
1911 р. у Києві агентом охранки. Піком цієї політики стала заборона святкування 100-ї річниці
від дня народження Тараса Шевченка у 1914 р. Заборона вилилася в масові демонстрації
студентів у Києві. Репресії через свою безглузду безоглядність викликали зворотну реакцію.
Під їх впливом на бік українського руху переходять навіть ті, хто раніше тримався осторонь.
Водночас антиукраїнські реформи використовують й російські опозиційні сили як привід для
критики дій царського уряду. У 1913 р. під час засідань четвертої Державної думи домагалися
ліквідації національних обмежень в Україні кадет Петро Мілюков, есер Олександр Керенський,
більшовик Григорій Петровський і навіть російський православний єпископ Нікон.
      Загалом же напередодні першої світової війни український рух у Російській імперії був
дуже слабким через постійні заборони і переслідування. Національний рух часто змушений був
обмежуватися лише добрими побажаннями. Якщо у Галичині напередодні війни українська
модерна нація практично вже існувала, то на Східній Україні їй довелося формуватися в огні
війни і революції 1917-1920 рр.


                  МІЖ МІСТОМ І СЕЛОМ: МОБІЛІЗАЦІЙНІ ЗДАТНОСТІ
                   УКРАЇНСЬКОГО РУХУ НАПЕРЕДОДНІ РЕВОЛЮЦІЇ
      Один із провідних українських діячів початку ХХ ст. Євген Чикаленко у своїх спогадах
розповів про епізод, пов’язаний з відкриттям пам’ятника Котляревському в Полтаві у 1903 р.
Всі гості, які їхали на це відкриття, помістилися у двох залізничних вагонах. Оскільки вони
представляли чолових діячів українського руху, то, як жартували, у випадку аварії поїзда цьому
рухові прийшов би кінець.
      Скарги на ворожість адмністрації і погірдливість російського суспільства, нечисельність
і пасивність української інтеліґенції, брак сили і грошей були постійною темою у писаннях
східноукраїнських патріотів початку XX ст. Вони з заздрістю дивилися на успіхи своїх
єдинокровних братів по іншу сторону Збруча, вважаючи, що там українці уже стали державною
нацією і почувають себе господарями на власній землі. У їхньому середовищі ходив гіркий
жарт: чому нас не приєднає до себе Британська імперія? – тоді за десять років ми б уж були
готові відокремится від неї.
      Російська    влада       послідовно   блокувала   розвиток   українського   національного
відродження. Українська мова стала мовою або неосвічених селян, або освічених, але дуже
малочисельних національних діячів-“дисидентів”. За твердженням того ж Чикаленка, на
початку ХХ ст. у Києві нараховувалося всього вісім інтеліґентих сімей, які попри заборони і
зневаги, розмовляли українською: Луценки, Грінченки, Антоновичі, Лисенки, Старицькі,
Косачі, Шульгини і його власна. Український національний рух у Російській імперії до 1917 р.
був представлений порівняно нечисельною групою міських інтелектуалів, які, за винятком
останнього передреволюційного десятиліття, були цілковито відрізані від свої потенційної
соціальної бази – українського селянства.
        В історичних працях вважається прийнятним писати про відсталість і запізнілість
українського руху у підросійській Україні у порівнянні з Галичиною2. Однак таке порівняння
має обмежену пізнавальну вартість. Бо, очевидно, для виявлення внутрішнього потенціалу
обидвох рухів галицьких українців варто порівнювати з чехами, словаками та ін. народами
Австро-Угорщини, а наддніпрянських українців – з білорусами, вірменами, грузинами фінами
та ін. неросійськими національностями Російської імперії. Щобільше, для розуміння динаміки
національного рухуу підросійській Україні коло паралелей слід розширити і на інші партії й
угрупування, що діяли на її території. Так, порівняння географічної сітки кадетської та
російської соціал-демократичної партій – цих без сумніву, найсильніших опозиційних партій,з
українськими національними організаціями у 1905-1907 рр. показує характерну спільну рису у
розвитку недержавних політичних структур: це були нечисельні міські структури, розсіяні
серед величезного селянського моря3.
        Традиційною особливістю російського політичного режиму було те, що в ньому держава
була все, а суспільство – нічого. Будь-яка ініціатива, яка виходила за рамки держави,
сприймалася як потенційно анти-державна. Як влучно висловився відомий історик марксизму
Лешек Колаковський, Російська імперія була “державою, в якій ... не було чіткої роздільної лінії
між літературною критикою й вбивством”4. Тому про український рух у Російській імперії
точніше говорити не як про “відсталий” і “недорозвинутий”, а як про “заарештований (як майже
кожний політичний рух і партія) у своєму зародку.
        Те, що український рух на початку ХХ ст. стояв перед потребою національного
усвідомлення селянства, теж не було свідченням його катастрофічної відсталості. Французький
історик Южен Вебер у своїй широко відомій книжці “Зі селян – у французи: Модернізація
сільської Франції, 1870-1914”5 показав, що перед подібним завданням наприкінці XIX ст. стояв
і французький уряд. Жителі сільської Франції тоді ще не були національно свідомими
французами. Вони стали такими лише після того, як французьке суспільство перетворилося з
переважно сільського, аграрного, неписьменного у переважно урбанізоване, промислове і
письменне – одним словом, у модерну націю. Новітні розвідки з історії Великобританії і
Німеччини підтверджують, що навіть серед західноєвроейських “історичних” народів
перетворення “селян у націю” є досить пізним феноменом.
Проблеми, схожі на ті які мав французький уряд, турбували й російські і польські вищі
класи, традиційних суперників українського руху.